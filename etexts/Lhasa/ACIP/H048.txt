mdo kha 
[048-1b0] [1B] 
[048-1b1] །རྒྱ་གར་སྐད་དུ། ཨཱརྱ་ལ་ལི་ཏ་བིསྟཱ་ར་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ་
[048-1b2] འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་
[048-1b3] དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་
[048-1b4] གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་


[048-2a0] [2A] 
[048-2a1] །གྱི་ཀུན་དགའ་ར་བ་ན་དགེ་སློང་ཁྲི་ཉིས་སྟོང་གི་དགེ་སློང་གི་དགེ་འདུན་ཆེན་པོ་ལ་འདི་ལྟ་སྟེ། ཚེ་
[048-2a2] དང་ལྡན་པ་ཀུན་ཤེས་ཀཽཎྜི་ནྱ་དང། ཚེ་དང་ལྡན་པ་རྟ་ཐུལ་དང། ཚེ་དང་ལྡན་པ་རླངས་པ་དང། ཚེ་དང་ལྡན་པ་མིང་
[048-2a3] ཆེན་དང། ཚེ་དང་ལྡན་པ་བཟང་པོ་དང། ཚེ་དང་ལྡན་པ་གྲགས་སྦྱིན་དང། ཚེ་དང་ལྡན་པ་དྲི་མ་མེད་དང། ཚེ་དང་
[048-2a4] ལྡན་པ་ལག་བཟང་དང། ཚེ་དང་ལྡན་པ་གང་པོ་དང། ཚེ་དང་ལྡན་པ་བ་ལང་བདག་དང། ཚེ་དང་ལྡན་པ་ལྟེང་རྒྱས་
[048-2a5] འོད་སྲུང་དང། ཚེ་དང་ལྡན་པ་ཆུ་ཀླུང་འོད་སྲུང་དང། ཚེ་དང་ལྡན་པ་ག་ཡ་འོད་སྲུང་དང། ཚེ་དང་ལྡན་པ་ཤཱ་རིའི་བུ་དང་


[048-2b0] [2B] 
[048-2b1] ཚེ་དང་ལྡན་པ་འོད་སྲུང་ཆེན་པོ་དང། ཚེ་དང་ལྡན་པ་ཀཱ་ཏྱཱའི་བུ་ཆེན་པོ་དང། ཚེ་དང་ལྡན་
[048-2b2] པ་ཀ་པི་ན་ཆེན་པོ་དང། ཚེ་དང་ལྡན་པ་གསུས་པོ་ཆེ་དང། ཚེ་དང་ལྡན་པ་སྐུལ་བྱེད་དང། ཚེ་དང་ལྡན་པ་བྱམས་མའི་བུ་གང་པོ་དང་
[048-2b3] ཚེ་དང་ལྡན་པ་མ་འགགས་པ་དང། ཚེ་དང་ལྡན་པ་དགའ་བྱེད་དང། ཚེ་དང་ལྡན་པ་འུག་པ་དང། ཚེ་དང་ལྡན་པ་རབ་འབྱོར་དང་
[048-2b4] ཚེ་དང་ལྡན་པ་ནམ་གྲུ་དང། ཚེ་དང་ལྡན་པ་སེང་ལྡེང་ནགས་པ་དང། ཚེ་དང་ལྡན་པ་དོན་ཡོད་རྒྱལ་པོ་དང། ཚེ་དང་ལྡན་པ་ཕ་རོལ་
[048-2b5] ཏུ་འགྲོ་བ་ཆེན་པོ་དང། ཚེ་དང་ལྡན་པ་བ་ཀུ་ལ་དང། ཚེ་དང་ལྡན་པ་དགའ་བོ་དང། ཚེ་དང་ལྡན་པ་སྒྲ་གཅན་ཟིན་དང། ཚེ་དང་ལྡན་
[048-2b6] པ་ལེགས་འོངས་དང། ཚེ་དང་ལྡན་པ་ཀུན་དགའ་བོ་དང། དེ་དག་ལ་སོགས་པ་དགེ་སློང་ཁྲི་ཉིས་སྟོང་དང་ཐབས་ཅིག་ཏུ་བཞུགས་སོ། །


[048-3a0] [3A] 
[048-3a1] །བྱང་ཆུབ་སེམས་དཔའ་སུམ་ཁྲི་ཉིས་སྟོང་ཐམས་ཅད་ཀྱང་སྐྱེ་བ་གཅིག་གིས་ཐོགས་པ། བྱང་ཆུབ་སེམས་
[048-3a2] དཔའི་ཕ་རོལ་ཏུ་ཕྱིན་པ་ཐམས་ཅད་ལས་ངེས་པར་སྐྱེས་པ། བྱང་ཆུབ་སེམས་དཔའི་མངོན་པར་ཤེས་པ་ཐམས་ཅད་ཀྱིས་རྣམ་པར་
[048-3a3] རྩེ་བ༑ བྱང་ཆུབ་སེམས་དཔའི་གཟུངས་ཐམས་ཅད་ཐོབ་པ། བྱང་ཆུབ་སེམས་དཔའི་སྤོབས་པ་ཐམས་ཅད་ཐོབ་པ། བྱང་ཆུབ་སེམས་
[048-3a4] དཔའི་སྨོན་ལམ་ཐམས་ཅད་ཤིན་ཏུ་ཡོངས་སུ་རྫོགས་པ། བྱང་ཆུབ་སེམས་དཔའི་སོ་སོ་ཡང་དག་པར་རིག་པ་ཐམས་ཅད་རྟོགས་
[048-3a5] པར་ཁོང་དུ་ཆུད་པ། བྱང་ཆུབ་སེམས་དཔའི་ཏིང་ངེ་འཛིན་ཐམས་ཅད་ལ་དབང་ཐོབ་པ། བྱང་ཆུབ་སེམས་དཔའི་དབང་ཐམས་ཅད་
[048-3a6] ཐོབ་པ༑ བྱང་ཆུབ་སེམས་དཔའི་བཟོད་པ་ཐམས་ཅད་ལ་ཞུགས་པ་བྱང་ཆུབ་སེམས་དཔའི་ས་ཐམས་ཅད་རབ་ཏུ་རྫོགས་པ་ཤ་སྟག་


[048-3b0] [3B] 
[048-3b1] འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་གཟུངས་ཀྱི་དབང་ཕྱུག་རྒྱལ་པོ་དང། བྱང་
[048-3b2] ཆུབ་སེམས་དཔའ་སེམས་དཔའ་ཆེན་པོ་སེངྒེའི་ཏོག་དང། བྱང་ཆུབ་སེམས་དཔའ་སེམས་དཔའ་ཆེན་པོ་དོན་གྲུབ་བློ་གྲོས་དང། བྱང་ཆུབ་སེམས་དཔའ་སེམས་
[048-3b3] དཔའ་ཆེན་པོ་སྤྱོད་པ་རབ་ཏུ་ཞི་བའི་བློ་གྲོས་དང། བྱང་ཆུབ་སེམས་དཔའ་སེམས་དཔའ་ཆེན་པོ་སོ་སོ་ཡང་དག་པར་རིག་པ་ཐོབ་པ་དང། བྱང་ཆུབ་སེམས་དཔའ་
[048-3b4] སེམས་དཔའ་ཆེན་པོ་བརྩོན་འགྲུས་རྟག་པར་སྦྱོར་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེར་སེམས་དང། དེ་དག་ལ་སོགས་པ་བྱང་ཆུབ་སེམས་
[048-3b5] དཔའ་སུམ་ཁྲི་ཉིས་སྟོང་དང་ཡང་ཐབས་ཅིག་གོ། དེའི་ཚེ་བཅོམ་ལྡན་འདས་མཉན་ཡོད་ཀྱི་གྲོང་ཁྱེར་ཆེན་པོ་ན་འཁོར་བཞི་དང་རྒྱལ་པོ་དང། རྒྱལ་པོའི་སྲས་དང། རྒྱལ་
[048-3b6] པོའི་བློན་པོ་ཆེན་པོ་དང། ཆགས་འོག་གི་རྒྱལ་ཕྲན་དང། རྒྱལ་པོའི་ཞབས་འབྲིང་བ་དང། རྒྱལ་རིགས་དང། བྲམ་ཟེ་དང། ཚོང་དཔོན་དང། ཁྱིམ་བདག་དང། བློན་
[048-3b7] པོ་དང། འཁོར་གྱི་མི་དང། གྲོང་ཁྱེར་པ་དང། ཡུལ་གྱི་མི་དང་མུ་སྟེགས་ཅན་དང། དགེ་སྦྱོང་དང། བྲམ་ཟེ་དང། དཔྱོད་པ་པ་དང། ཀུན་ཏུ་རྒྱུ་སྣ་ཚོགས་ཀྱིས་རིམ་


[048-4a0] [4A] 
[048-4a1] ༄༅། །གྲོར་བྱས། བླ་མར་བྱས། བསྟི་སྟང་དུ་བྱས༑ མཆོད་པ་བྱས་སོ། །བཅོམ་ལྡན་འདས་ནི༑ བཟའ་བ་དང། བཅའ་བ་དང། མྱང་བ་བསོད་ཅིང་
[048-4a2] མང་བ་དང། ན་བཟའ་དང། བསོད་སྙོམས་དང། གཟིམས་ཆ་དང་སྙུན་གྱི་གསོས་སྨན་དང། ཡོ་བྱད་རུང་བ་བརྙེས་ཤིང། བཅོམ་ལྡན་འདས་ནི་བརྙེས་པ་དམ་
[048-4a3] པ་དང། གྲགས་པ་དམ་པ་བརྙེས་ཀྱང་པདྨ་ལ་ཆུས་མི་གོས་པ་ལྟར་ཐམས་ཅད་དུ་མ་ཆགས་མ་གོས་པར་བཞུགས་སོ། །བཅོམ་ལྡན་འདས་ཀྱི་གྲགས་པ་དང་
[048-4a4] སྒྲ་དང་སྙན་པ་ནི་འདི་སྐད་དུ། བཅོམ་ལྡན་འདས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་
[048-4a5] པ༑ བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་
[048-4a6] ཞེས་བྱ་བར་འཇིག་རྟེན་དུ་མངོན་པར་གྲགས་པར་གྱུར་ཏོ། །དེ་ནི་སྤྱན་ལྔ་དང་ལྡན་པ་སྟེ། འཇིག་རྟེན་འདི་དང། འཇིག་རྟེན་ཕ་རོལ་ལྷ་དང་བཅས་པ། བདུད་
[048-4a7] དང་བཅས་པ། ཚངས་པ་དང་བཅས་པ། དགེ་སྦྱོང་དང་བྲམ་ཟེར་བཅས་པའི་སྐྱེ་རྒུ་ལྷ་དང་མིར་བཅས་པ་དག་རང་གིས་མངོན་པར་མཁྱེན་པས་མངོན་དུ་མཛད་


[048-4b0] [4B] 
[048-4b1] །དེ་ཐོག་མར་དགེ་བ་བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ་མ་འདྲེས་པ། ཡོངས་སུ་རྫོགས་པ། ཡོངས་
[048-4b2] སུ་དག་པ། ཡོངས་སུ་དཀར་བའི་ཆོས་སྟོན་ཏེ། ཚངས་པའི་སྤྱོད་པ་ཡང་དག་པར་སྟོན་ཏོ། །དེའི་ཚེ་བཅོམ་ལྡན་འདས་ཀྱིས་ནམ་གྱི་གུང་ཐུན་ལ་སངས་རྒྱས་ཀྱི་རྒྱན་བཀོད་པ་
[048-4b3] ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པར་གྱུར་ཏོ་།བཅོམ་ལྡན་འདས་ཀྱིས་སངས་རྒྱས་ཀྱི་རྒྱན་བཀོད་པ་ཞེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་མ་
[048-4b4] ཐག་ཏུ་སྐད་ཅིག་དེ་ཉིད་ལ་བཅོམ་ལྡན་འདས་ཀྱི་དབུའི་གཙུག་གི་གཙུག་ཏོར་གྱི་གསེབ་ནས་སྔོན་གྱི་སངས་རྒྱས་རྗེས་སུ་དྲན་པར་བྱ་བ་ལ་ཆགས་པ་མེད་པའི་ཡེ་ཤེས་སྣང་
[048-4b5] བ་ཞེས་བྱ་བའི་འོད་ཟེར་བྱུང་སྟེ། དེས་གནས་གཙང་མའི་ལྷའི་གནས་ཐམས་ཅད་སྣང་བར་བྱས་ནས་ལྷའི་བུ་དབང་ཕྱུག་ཆེན་པོ་ལ་སོགས་པ་ལྷའི་བུ་ཚད་མེད་པ་དག་ཡང་དག་
[048-4b6] པར་བསྐུལ་ཏོ། །དེ་བཞིན་གཤེགས་པའི་འོད་ཟེར་གྱི་ཚོགས་དེ་ལས་སྐུལ་བའི་ཚིགས་སུ་བཅད་པ་འདི་དག་ཀྱང་བྱུང་ངོ། །ཡེ་ཤེས་འོད་ལྡན་མུན་བཅོམ་འོད་མཛད་པ། །འོད་
[048-4b7] བཟང་གཟི་བརྗིད་དམ་པ་དྲི་མེད་པ། །སྐུ་ལུས་རབ་ཞི་ཐུགས་དགེ་ཞི་བ་པོ། །ཤཱཀྱའི་སེངྒེ་ཐུབ་དང་ཕྲད་པར་གྱིས། །ཡེ་ཤེས་རྒྱ་མཚོ་མཐུ་ཆེན་དག་པ་སྟེ། །ཆོས་ཀྱི་མངའ་བདག་


[048-5a0] [5A] 
[048-5a1] ༄༅། །ཀུན་མཁྱེན་ཐུབ་པའི་དབང། །མི་དང་ལྷས་མཆོད་ལྷ་ཡི་ལྷར་གྱུར་པ། །ཆོས་ལ་རང་བྱུང་མངའ་དབང་མཛད་ལ་རྟོན་།གང་ཞིག་གདུལ་ཀའི་སེམས་
[048-5a2] ལ་མངའ་མཛད་དེ། །གང་ཞིག་བདུད་ཀྱི་རྙི་ལས་གྲོལ་བའི་ཐུགས་།དེ་འདིར་མཐོང་ཐོས་དོན་མེད་མ་ཡིན་གྱི། །རྣམ་གྲོལ་མཐར་ཕྱིན་ཞི་བའི་དྲུང་དུ་དེངས། །མཚུངས་
[048-5a3] མེད་ཆོས་ལ་སྣང་བར་གྱུར་པ་སྟེ། །མུན་སེལ་ཚུལ་བཟང་སྟོན་པར་རབ་མཛད་པ། །སངས་རྒྱས་སྤྱོད་ཞི་མཁྱེན་པ་དཔག་མེད་པ། །དེ་ཡི་དྲུང་དུ་དད་པ་མཆོག་གིས་དེངས།།
[048-5a4] དེ་ནི་སྨན་པའི་རྒྱལ་པོ་བདུད་རྩི་གཏོང། །དེ་ནི་སྨྲ་བ་དཔའ་བོ་ཚོགས་ངན་འཇོམས། །དེ་ནི་ཆོས་ཀྱི་རྩ་ལག་དོན་དམ་མཁས། །དེ་ནི་འདྲེན་པ་བླ་མེད་ལམ་སྟོན་པའོ། །གནས་
[048-5a5] གཙང་མའི་རིས་ཀྱི་ལྷའི་བུ་དེ་དག་སྔོན་གྱི་སངས་རྒྱས་རྗེས་སུ་དྲན་པར་བྱ་བ་ལ་ཆགས་པ་མེད་པའི་ཡེ་ཤེས་སྣང་བའི་འོད་ཟེར་དེས་ཕོག་ཅིང་ཚིགས་སུ་བཅད་པ་རྣམ་པ་
[048-5a6] དེ་ལྟ་བུ་དེ་དག་གིས་ཀྱང་བསྐུལ་མ་ཐག་ཏུ་རབ་ཏུ་ཞི་བའི་ཏིང་ངེ་འཛིན་དེ་ལས་ལངས་ནས་སངས་རྒྱས་ཀྱི་མཐུས་བསྐལ་པ་གྲངས་མེད། ཚད་མེད། བགྲང་བ་ལས་ཤིན་
[048-5a7] ཏུ་འདས་པ་དག་ལས་འདས་པའི་སངས་རྒྱས་བཅོམ་ལྡན་འདས་རྣམས་རྗེས་སུ་དྲན་ཞིང། སངས་རྒྱས་བཅོམ་ལྡན་འདས་དེ་དག་གི་སངས་རྒྱས་ཀྱི་ཞིང་གི་ཡོན་ཏན་


[048-5b0] [5B] 
[048-5b1] འཁོར་གྱི་དཀྱིལ་འཁོར་གང་ཡིན་པ་དག་དང། ཆོས་བསྟན་པ་གང་ཡིན་པ་དེ་དག་ཐམས་ཅད་ཀྱང་རྗེས་སུ་དྲན་པར་གྱུར་ཏོ། །དེ་ནས་དེའི་
[048-5b2] ནུབ་མོ་མི་ཉལ་ཙམ་ན་གནས་གཙང་མའི་རིས་ཀྱི་ལྷའི་བུ་དབང་ཕྱུག་ཅེས་བྱ་བ་དང། དབང་ཕྱུག་ཆེན་པོ་དང། དགའ་བོ་དང་ཤིན་ཏུ་དགའ་བོ་དང། ཙནྡན་དང། མཆོད་བྱས་
[048-5b3] དང། རབ་ཞི་དང། དུལ་བ་རབ་ཞི་དབང་ཕྱུག་ལ་སོགས་པ་དེ་དག་དང། གནས་གཙང་མའི་རིས་ཀྱི་ལྷའི་བུ་གཞན་ཤིན་ཏུ་མང་པོ་ཁ་དོག་འཕགས་ཤིང་ཤིན་ཏུ་འཕགས་
[048-5b4] པ་དང་ལྡན་པ་དག་གིས་ལྷའི་སྣང་བས་རྒྱལ་བུ་རྒྱལ་བྱེད་ཀྱི་ཚལ་ཐམས་ཅད་སྣང་བར་བྱས་ཏེ་བཅོམ་ལྡན་འདས་ག་ལ་པ་དེར་དོང་ནས་ཕྱིན་པ་དང། བཅོམ་ལྡན་འདས་ཀྱི་
[048-5b5] ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་ཀྱང་གནས་གཙང་མའི་རིས་ཀྱི་ལྷའི་བུ་དེ་དག་གིས་བཅོམ་ལྡན་འདས་ལ་
[048-5b6] འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱ་ཆེར་རོལ་པ་ཞེས་བགྱི་བའི་ཆོས་ཀྱི་རྣམ་གྲངས་མདོ་སྡེ་ཤིན་ཏུ་རྒྱས་པ་ཆེན་པོ་བསྡུས་པ། བྱང་ཆུབ་སེམས་དཔའ་རྣམས་
[048-5b7] ཀྱི་དགེ་བའི་རྩ་བ་ཡང་དག་པར་བསྟན་པ། དགའ་ལྡན་གྱི་ཕོ་བྲང་དམ་པ་ནས་འབབ་པ་དང། ཆེད་དུ་དགོངས་ཏེ་ལྷུམས་སུ་འཇུག་པའི་རྣམ་པར་རོལ་པ་དང། མངལ་གྱི་


[048-6a0] [6A] 
[048-6a1] ༄༅། །གནས་ཀྱི་ཁྱད་པར་ཀུན་ཏུ་བསྟན་པ། རིགས་བཟང་པོར་སྐྱེ་བའི་སའི་མཐུ་ཀུན་ཏུ་བསྟན་པ། བྱིས་པའི་སྤྱོད་པ་ཐམས་ཅད་ལས་ཡོན་ཏན་གྱི་ཁྱད་
[048-6a2] པར་གྱིས་ཤིན་ཏུ་འདའ་བ་བསྟན་པ། འཇིག་རྟེན་པའི་བཟོའི་གནས་དང། ལས་ཀྱི་གནས་དང། ཡི་གེ་དང། གྲངས་དང། ལག་རྩིས་དང་རྩིས་དང། རལ་གྲིའི་ཐབས་
[048-6a3] དང༑ འཕོང་དང། སྟོབས་དང། གྱད་ཀྱི་འཛིན་སྟངས་རྣམས་སེམས་ཅན་ཐམས་ཅད་ལས་ཁྱད་པར་དུ་འཕགས་པ་ཀུན་ཏུ་བསྟན་པ། བཙུན་མོའི་འཁོར་དང། ཡུལ་གྱི་
[048-6a4] ལོངས་སྤྱོད་དང། ཡོངས་སུ་སྤྱོད་པ་ཀུན་ཏུ་བསྟན་པ། བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་རྒྱུ་མཐུན་པས་ཡོངས་སུ་གྲུབ་པའི་འབྲས་བུ་བརྙེས་པ་ཡོངས་སུ་
[048-6a5] བརྗོད་པ། བྱང་ཆུབ་སེམས་དཔའི་རྣམ་པར་རོལ་པ་དང། བདུད་ཀྱི་དཀྱིལ་འཁོར་ཐམས་ཅད་རྣམ་པར་འཇིག་པ་བསྟན་པ། དེ་བཞིན་གཤེགས་པའི་སྟོབས་དང་མི་འཇིགས་
[048-6a6] པ་བསྡུས་པ། སངས་རྒྱས་ཀྱི་ཆོས་ཚད་མ་མཆིས་པ་ངེས་པར་བསྟན་པ། སྔོན་གྱི་དེ་བཞིན་གཤེགས་པ་རྣམས་ཀྱིས་སྔོན་ཆད་གསུངས་པ་མཆིས་ཏེ། འདི་ལྟ་སྟེ། བཅོམ་
[048-6a7] ལྡན་འདས་པདྨའི་བླ་མ་དང། ཆོས་ཀྱི་ཏོག་དང། མར་མེ་མཛད་དང། ཡོན་ཏན་གྱི་ཏོག་དང། ཡོན་ཏན་འབྱུང་གནས་དང། འོད་ཟེར་ཆེན་པོ་དང། དྲང་སྲོང་ལྷ་དང་


[048-6b0] [6B] 
[048-6b1] བདེན་པའི་ཏོག་དང། རྡོ་རྗེ་མཁྲེགས་དང། ཐམས་ཅད་ཟིལ་གྱིས་གནོན་དང། གསེར་མདོག་དང། ཤིན་ཏུ་མཐོར་གཤེགས་དང། བྱི་རུའི་རྒྱ་
[048-6b2] མཚོ་དང། མེ་ཏོག་གི་ཏོག་དང། གཟུགས་བཟང་དང། སྤྱན་བཟང་དང། དྲང་སྲོང་སྦེད་དང། དམག་ཚོགས་ལས་རྒྱལ་དང། མཐོ་བ་དང། མེ་ཏོག་རྒྱས་པ་དང། མཛོད་
[048-6b3] སྤུ་གཟི་བརྗིད་དང། ཤིན་ཏུ་རྒྱས་དང། འོད་ཟེར་བཟང་པོ་དང་བཀྲ་ཤིས་ལྡན་དང། བལྟ་ན་བཟང་དང། སེངྒེའི་གཟི་བརྗིད་ཆེན་པོ་དང། བློ་གྲོས་བརྟན་པས་བྱིན་དང་
[048-6b4] སོས་ཀའི་སྤོས་དྲི་དང། བདེན་པའི་ཕྱོགས་གྲགས་རྒྱ་ཆེན་དང་འོད་ལྡན་དང། སྐར་རྒྱལ་དང། འཇིག་རྟེན་མཛེས་དང། འོད་རྒྱ་ཆེན་དང། རིན་ཆེན་གྲགས་དང། དྲག་
[048-6b5] ཤུལ་གཟི་བརྗིད་དང། རིན་ཆེན་གཟི་བརྗིད་དང། ཚངས་པའི་གཟི་བརྗིད་དང། སྒྲ་སྙན་དང། མེ་ཏོག་བཟང་པོ་དང། རི་རབ་མེ་ཏོག་དང། རབ་ཏུ་ཡིད་འོང་དབྱངས་དང་
[048-6b6] དགེ་བ་ཚུལ་བཟང་དང། རབ་ཏུ་འཛུམ་པའི་སྤྱན་དང། ཡོན་ཏན་ཕུང་པོ་དང། འབྲུག་སྒྲ་དང། ཁ་དོག་མཛེས་དང། ཚེའི་གཟི་བརྗིད་དང། ངོམ་བག་གླང་པོའི་འགྲོས་དང་
[048-6b7] འཇིག་རྟེན་མངོན་པར་སྨོན་དང། དགྲ་ལས་རྒྱལ་དང། ཡང་དག་མཆོད་དང། རྣམ་པར་གཟིགས་དང། གཙུག་ཏོར་ཅན་དང། ཐམས་ཅད་སྐྱོབ་དང། འཁོར་བ་འཇིག་དང་


[048-7a0] [7A] 
[048-7a1] ༄༅། །གསེར་ཐུབ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཀྱང་སྔོན་ཆད་གསུངས་པ་ལགས་
[048-7a2] ན༑ དེ་བཅོམ་ལྡན་འདས་ཀྱིས་ཀྱང་སྐྱེ་བོ་མང་པོ་ལ་སྨན་པ་དང་སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང་སྐྱེ་བོ་ཕལ་པོ་ཆེའི་དོན་དང། ལྷ་
[048-7a3] དང་མི་རྣམས་ཀྱི་དོན་དུ་འགྱུར་བ་དང། སྨན་པ་དང་བདེ་བར་འགྱུར་བ་དང། ཐེག་པ་ཆེན་པོའི་འྡིའང་བརྗོད་པ་དང། ཕས་ཀྱི་རྒོལ་བ་ཐམས་ཅད་ཚར་གཅད་པ་དང་
[048-7a4] བདུད་ཐམས་ཅད་ཟིལ་གྱིས་མནན་པ་དང། བྱང་ཆུབ་སེམས་དཔའ་ཐམས་ཅད་ལ་བསྟན་པ་དང། བྱང་ཆུབ་སེམས་དཔའི་ཐེག་པ་པའི་གང་ཟག་ཐམས་ཅད་ཀྱི་བརྩོན་
[048-7a5] འགྲུས་བརྩམ་པ་བསྐྱེད་པ་དང། དམ་པའི་ཆོས་ཡོངས་སུ་གཟུང་བ་དང། དཀོན་མཆོག་གསུམ་གྱི་གདུང་མི་གཅད་པ་དང། སངས་རྒྱས་ཀྱི་མཛད་པ་ཡོངས་སུ་རྫོགས་
[048-7a6] པའང་ཀུན་ཏུ་བསྟན་པའི་སླད་དུ་ད་བསྟན་དུ་གསོལ་ཞེས་གསོལ་པ་དང། བཅོམ་ལྡན་འདས་ཀྱིས་ལྷའི་བུ་དེ་དག་དང། ལྷ་དང་བཅས་པའི་འཇིག་རྟེན་ལ་ཐུགས་བརྩེ་
[048-7a7] བའི་ཕྱིར་ཅང་མི་གསུང་བས་གནང་ངོ། །དེ་ནས་ལྷའི་བུ་དེ་དག་ཀྱང་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས་ཚིམ་ཞིང་མགུ་ལ་ཡིད་རངས་


[048-7b0] [7B] 
[048-7b1] དགའ་བ་དང་ཡིད་བདེ་བ་སྐྱེས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་
[048-7b2] ཙནྡན་གྱི་ཕྱེ་མ་དང། ཨ་ག་རུའི་ཕྱེ་མ་དང། མེ་ཏོག་མནྡཱ་ར་བ་དག་གིས་ཀྱང་མངོན་པར་གཏོར་ཏེ། དེ་ཉིད་དུ་མི་སྣང་བར་གྱུར་ཏོ། །དེ་ནས་བཅོམ་ལྡན་འདས་ནུབ་མོ་དེའི་
[048-7b3] ནམ་ནངས་པ་དང། སྨྱིག་མའི་ལྡུམ་བུའི་འཁོར་གྱི་ཁྱམས་ག་ལ་བ་དེར་གཤེགས་ཏེ་བྱོན་ནས་བཅོམ་ལྡན་འདས་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་
[048-7b4] ཞིང་ཉན་ཐོས་ཀྱི་དགེ་འདུན་གྱིས་མདུན་གྱིས་བལྟས་ཏེ་གདན་བཤམས་པ་ལ་བཞུགས་སོ། །བཞུགས་ནས་ཀྱང་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་
[048-7b5] པ༑ དགེ་སློང་དག། མདང་འདིར་ངའི་དྲུང་དུ་གནས་གཙང་མའི་རིས་ཀྱི་ལྷའི་བུ་དབང་ཕྱུག་ཅེས་བྱ་བ་དང། དབང་ཕྱུག་ཆེན་པོ་དང། དགའ་བོ་དང། ཤིན་ཏུ་དགའ་བོ་དང་
[048-7b6] ཙནྡན་དང། མཆོད་བྱས་དང། རབ་ཞི་དང། དུལ་བ་རབ་ཞི་དབང་ཕྱུག་ལ་སོགས་པ་དེ་དག་དང། གནས་གཙང་མའི་རིས་ཀྱི་ལྷའི་བུ་གཞན་ཤིན་ཏུ་མང་པོ་ཞེས་བྱ་བ་ནས་
[048-7b7] དེ་ཉིད་དུ་མི་སྣང་བར་གྱུར་ཅེས་བྱ་བའི་བར་དུ་སྔ་མ་བཞིན་དུ་གསུངས་སོ། །དེ་ནས་བྱང་ཆུབ་སེམས་དཔའ་དེ་དག་དང། ཉན་ཐོས་ཆེན་པོ་དེ་དག་གིས་བཅོམ་ལྡན་འདས་


[048-8a0] [8A] 
[048-8a1] ༄༅། །ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱ་ཆེར་རོལ་པའི་ཆོས་ཀྱི་རྣམ་གྲངས་
[048-8a2] ལེགས་པར་བསྟན་དུ་གསོལ། དེ་ནི་སྐྱེ་བོ་མང་པོ་ལ་སྨན་པ་དང་སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བར་མཛད་པ་དང། སྐྱེ་བོ་ཕལ་པོ་ཆེ་དང། ལྷ་
[048-8a3] དང་མི་རྣམས་དང། ད་ལྟར་དང་མ་འོངས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དོན་དང། སྨན་པ་དང་བདེ་བར་འགྱུར་རོ། ཞེས་གསོལ་པ་དང་
[048-8a4] བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང། ཉན་ཐོས་ཆེན་པོ་དེ་དག་དང། ལྷ་དང། མི་དང། ལྷ་མ་ཡིན་དང་བཅས་པའི་འཇིག་རྟེན་
[048-8a5] ལ་ཐུགས་བརྩེ་བའི་ཕྱིར་ཅང་མི་གསུང་བས་གནང་ངོ། །དེ་ལ་འདི་སྐད་ཅེས་བྱ་སྟེ། དགེ་སློང་དག་ཀྱེ་ང་ནི་མདང་སུམ་འདིར། །གནས་པ་བཟང་པོས་བདེ་བར་གནས་གྱུར་
[048-8a6] ཅིང། །ཉོན་མོངས་མེད་པར་རབ་ཏུ་གནས་གྱུར་ལ། །རྩེ་གཅིག་སེམས་སུ་མཉམ་པར་བཞག་དྲུང་དུ། །རྫུ་འཕྲུལ་ཆེ་ཞིང་ཁ་དོག་བཟང་ལྡན་ལ། །དྲི་མེད་དཔལ་འབར་ལྷ་ཡི་
[048-8a7] བུ་ལྷགས་ནས། །དཔལ་གྱིས་རྒྱལ་བྱེད་ཚལ་འདི་སྣང་བྱས་ཏེ། །དགའ་བས་ང་ཡི་གན་དུ་མངོན་པར་ལྷགས། །དབང་ཕྱུག་དབང་ཕྱུག་ཆེན་པོ་ཙནྡན་དང། །དགའ་བོ་རབ་ཏུ་སེམས་


[048-8b0] [8B] 
[048-8b1] །ཤིན་ཏུ་དགའ་བོ་ཞི་བ་ལྷ་ཡི་བུ། །བྱེ་བ་ལྷ་མང་དེ་དང་དེ་དག་རྣམས། །ང་ཡི་ཞབས་ལ་ཕྱག་འཚལ་བསྐོར་བྱས་ཏེ། །ང་ཡི་མདུན་དུ་འདིར་ནི་འཁོད་པར་
[048-8b2] གྱུར༑ ༑སོར་མོ་བཅུ་ཡི་ཐལ་སྦྱར་གུས་བཅས་པར། །དེ་དག་འདིར་ནི་ང་ལ་གསོལ་བ་བཏབ། །འཇིག་རྟེན་ཀུན་ལ་སྨན་པའི་དོན་སླད་དུ། །རྒྱལ་བ་ཀུན་གྱིས་སྔོན་ཆད་གང་
[048-8b3] གསུངས་པ། །ཤིན་ཏུ་རྒྱས་མདོ་གླེང་གཞི་ཆེན་པོ་འདི། །ཐུབ་པ་འདོད་ཆགས་བསལ་བས་དེ་རིང་ཡང། །བྱང་ཆུབ་སེམས་དཔའི་ཚོགས་ཀུན་བཟུང་བཞེད་པས། །ཕས་ཀྱི་རྒོལ་
[048-8b4] དང་བདུད་རྣམས་འདུལ་མཛད་ལ། །ཐེག་པ་ཆེན་པོ་མཆོག་འདི་རབ་གསུང་ཞིང། །ཐུབ་པ་དེ་སླད་ལེགས་པར་བཤད་དུ་གསོལ། །ལྷ་ཡི་ཚོགས་ཀྱིས་གསོལ་བ་དེ་སྣང་ཕྱིར། །
[048-8b5] མི་གསུང་གྱུར་པས་གནང་བ་མཛད་པས་ན། །ཐམས་ཅད་ཚིམ་ཞིང་རབ་དགའ་མགུ་གྱུར་ནས། །དགའ་བ་ཐོབ་པས་མེ་ཏོག་སིལ་མ་གཏོར། །དེ་ཕྱིར་དགེ་སློང་ཤིན་ཏུ་རྒྱས་པའི་
[048-8b6] མདོ༑ ༑འཇིག་རྟེན་ཀུན་ལ་ཕན་པའི་དོན་གྱི་ཕྱིར། །དེ་བཞིན་གཤེགས་པ་ཀུན་གྱིས་སྔོན་བཤད་པ། །གླེང་གཞི་ཆེན་པོ་ཁྱེད་ཀུན་འདིར་ཉོན་ཅིག་གླེང་གཞིའི་ལེའུ་སྟེ། དང་
[048-8b7] པོའོ༑༑ །།དགེ་སློང་དག་དེ་ལ་ཆོས་ཀྱི་རྣམ་གྲངས་ཤིན་ཏུ་རྒྱས་པ་ཆེན་པོའི་མདོ་རྒྱ་ཆེར་རོལ་པ་ཞེས་བྱ་བ་དེ་གང་ཞེ་ན། དགེ་སློང་དག་འདི་ལ་བྱང་ཆུབ་སེམས་དཔའ་


[048-9a0] [9A] 
[048-9a1] ༄༅། །དགའ་ལྡན་གྱི་གནས་མཆོག་ན་གནས་པ། མཆོད་པར་བྱ་བས་མཆོད་པ། དབང་བསྐུར་བ་ཐོབ་པ། ལྷ་བརྒྱ་སྟོང་གིས་བསྟོད་ཅིང་བཀུར་ཏེ་
[048-9a2] བརྗོད་ཅིང་བསྔགས་པ། བསམ་པ་ཐོབ་པ། སྨོན་ལམ་གྱིས་ཡང་དག་པར་འཕགས་པ། སངས་རྒྱས་ཀྱི་ཆོས་ཐམས་ཅད་ཡང་དག་པར་ཐོབ་པའི་བློ་དང་ལྡན་པ། ཡེ་
[048-9a3] ཤེས་ཀྱི་མིག་ཤིན་ཏུ་རྒྱས་ཤིང་ཡོངས་སུ་དག་པ་དང་ལྡན་པ་དྲན་པ་དང། བློ་གྲོས་དང། རྟོགས་པ་དང། ཁྲེལ་ཡོད་པ་དང་དགའ་བ་འབར་བའི་བློ་རླབས་པོ་ཆེ་དང་
[048-9a4] ལྡན་པ༑ སྦྱིན་པ་དང། ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་དང། ཐབས་ལ་མཁས་པ་ཆེན་པོའི་དམ་པའི་ཕ་རོལ་
[048-9a5] ཏུ་སོན་པ། ཚངས་པའི་ལམ་བྱམས་པ་ཆེན་པོ་དང། སྙིང་རྗེ་ཆེན་པོ་དང། དགའ་བ་ཆེན་པོ་དང། བཏང་སྙོམས་ཆེན་པོ་ལ་མཁས་པ་མངོན་པར་ཤེས་པ་དང། རིག་
[048-9a6] པ་ཆེན་པོས་སྒྲིབ་པ་མེད་ཅིང་ཆགས་པ་མེད་པའི་ཡེ་ཤེས་མཐོང་བ་མངོན་དུ་གྱུར་པ། དྲན་པ་ཉེ་བར་གཞག་པ་དང། ཡང་དག་པར་སྤོང་བ་དང། རྫུ་འཕྲུལ་གྱི་རྐང་པ་
[048-9a7] དང༑ དབང་པོ་དང། སྟོབས་དང། བྱང་ཆུབ་ཀྱི་ཡན་ལག་དང། ལམ་དང། བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་ཤིན་ཏུ་ཡོངས་སུ་རྫོགས་པའི་མཐར་ཕྱིན་པ། བསོད་


[048-9b0] [9B] 
[048-9b1] བྱད་བཟང་པོས་ལུས་ལེགས་པར་བརྒྱན་པ། ཡུན་རིང་པོར་རྗེས་སུ་འབྲང་བ་དང་ལྡན་པ། ཇི་སྐད་དུ་སྨྲས་
[048-9b2] པ་དེ་ལྟར་བྱེད་པས་ལོག་པ་མེད་པའི་ཚིག་གི་ལམ་ཡང་དག་པར་སྨྲ་བ། དྲང་ཞིང་མ་ཡོ་ལ་གྱ་གྱུ་མེད་པའི་ཡིད་ཐོགས་པ་མེད་པ་དང་ལྡན་པ། ང་རྒྱལ་དང། རྒྱགས་པ་དང་
[048-9b3] དྲེགས་པ་དང། འཇིགས་པ་དང། ཞུམ་པ་ཐམས་ཅད་མེད་པ་དང། སེམས་ཅན་ཐམས་ཅད་ལ་སེམས་མཉམ་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་ལ་
[048-9b4] བསྙེན་བཀུར་བྱས་པ། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་མང་པོས་ངོར་བལྟ་ཞིང་བལྟ་བའི་བཞིན་དང་ལྡན་པ། བརྒྱ་བྱིན་དང། ཚངས་པ་དང། དབང་ཕྱུག་
[048-9b5] ཆེན་པོ་དང། འཇིག་རྟེན་སྐྱོང་བ་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང་སྲིན་པོ་རྣམས་ཀྱིས་མངོན་པར་དགའ་བར་
[048-9b6] བྱ་བའི་གྲགས་པ་དང་ལྡན་པ། ཚིག་ཐམས་ཅད་རབ་ཏུ་ཕྱེ་སྟེ་སྟོན་པ་ལ་ཐོགས་པ་མེད་པའི་སོ་སོ་ཡང་དག་པར་རིག་པ་ལ་འཇུག་པའི་ཤེས་པ་ལ་མཁས་པ། སངས་རྒྱས་
[048-9b7] ཐམས་ཅད་ཀྱིས་གསུངས་པ་གཟུང་བ་ལ་དྲན་པའི་སྣོད་འཁྲུལ་པ་མེད་པ་དང། གཟུངས་མཐའ་ཡས་སུ་མེད་པ་རབ་ཏུ་ཐོབ་པ། དྲན་པ་ཉེ་བར་གཞག་པ་དང། ཡང་དག་པར་


[048-10a0] [10A] 
[048-10a1] ༄༅། །སྤོང་བ་དང། རྫུ་འཕྲུལ་གྱི་རྐང་པ་དང། དབང་པོ་དང། སྟོབས་དང། བྱང་ཆུབ་ཀྱི་ཡན་ལག་དང། ལམ་དང། ཤེས་རབ་ཀྱི་ཕ་རོལ་ཏུ་ཕྱིན་པ་དང། ཐབས་མཁས་
[048-10a2] པའི་ཆོས་རིན་པོ་ཆེ་དང། བསོད་ནམས་ཀྱིས་ཡང་དག་པར་བསྒྲུབས་པའི་ཆོས་ཀྱི་གྲུ་ཆེན་པོའི་དེད་དཔོན་ཆེན་པོ། ཆུ་བོ་བཞིའི་ཕ་རོལ་ཏུ་འགྲོ་བའི་བསམ་པ་ཅན། བདུད་དང་ཕྱིར་
[048-10a3] རྒོལ་བ་བཅོམ་པ། ཕས་ཀྱི་རྒོལ་བ་ཐམས་ཅད་ཤིན་ཏུ་ཚར་བཅད་པ་གཡུལ་ངོའི་ཐོག་མ་ལ་རབ་ཏུ་འདུག་པ། ཉོན་མོངས་པའི་དགྲའི་ཚོགས་འཇོམས་པ། ཡེ་ཤེས་མཆོག་
[048-10a4] གི་རྡོ་རྗེའི་མཚོན་སྲ་བ་དང་ལྡན་པ། བྱང་ཆུབ་ཀྱི་སེམས་ཀྱི་རྩ་བ་ལས་སྙིང་རྗེ་ཆེན་པོའི་ཆུ་བ་ལྷག་པའི་བསམ་པས་སྐྱེས་པ་ཟབ་ཅིང་བརྟན་པ་དང། བརྩོན་འགྲུས་ཀྱི་ཆོས་ཀྱི་ཆུས་
[048-10a5] མངོན་པར་བརླན་པ། ཐབས་མཁས་པའི་སྙིང་པོ་དང་ལྡན་པ་བྱང་ཆུབ་ཀྱི་ཡན་ལག་དང། བསམ་གཏན་གྱི་ཟེ་བ་ཅན། ཏིང་ངེ་འཛིན་གྱི་ཟེའུ་འབྲུ་དང་ལྡན་པ། ཡོན་ཏན་
[048-10a6] གྱི་ཚོགས་རྒྱ་ཆེན་པོའི་མཚོ་ལས་སྐྱེས་པ། ང་རྒྱལ་དང་དྲེགས་པའི་གདུང་བ་མེད་པའི་ཟླ་བས་དྲི་མ་མེད་པའི་འདབ་མ་རྒྱས་པ་ཚུལ་ཁྲིམས་དང། ཐོས་པ་དང། བག་ཡོད་
[048-10a7] པའི་གསུང་གི་ངད་ཕྱོགས་བཅུར་ཐོགས་པ་མེད་པར་ལྡང་བ། འཇིག་རྟེན་ན་ཤེས་པས་ཐུ་བོར་གྱུར་པ། འཇིག་རྟེན་གྱི་ཆོས་བརྒྱད་ཀྱིས་མ་གོས་པ། སྐྱེས་བུ་ཆེན་པོའི་པདྨ་


[048-10b0] [10B] 
[048-10b1] ཤེས་རབ་དང་ཡེ་ཤེས་ཀྱི་ཉི་མའི་འོད་ཟེར་གྱིས་མིག་ཤིན་ཏུ་རྣམ་པར་དག་པའི་པདྨ་འདབ་མ་བརྒྱ་པ་རྒྱས་པ། རྫུ་འཕྲུལ་
[048-10b2] གྱི་རྐང་པ་བཞི་མཆོག་ཏུ་མགྱོགས་པའི་ཤུགས་དང་ལྡན་པ། འཕགས་པའི་བདེན་པ་བཞིའི་སྡེར་མོ་དང་མཆེ་བ་ཤིན་ཏུ་རྣོ་བ། ཚངས་པའི་གནས་པ་བཞིའི་སོ་དྲང་བསྙེར་བ། བསྡུ་
[048-10b3] བའི་དངོས་པོ་བཞིས་ཤིན་ཏུ་བསྡུས་པའི་མགོ་དང་ལྡན་པ། རྟེན་ཅིང་འབྲེལ་པར་འབྱུང་བ་ཡན་ལག་བཅུ་གཉིས་ཁོང་དུ་ཆུད་པས་རིམ་གྱིས་འཕགས་པའི་ལུས་དང་ལྡན་པ་
[048-10b4] བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་དག་པར་ཡོངས་སུ་རྫོགས་པས་རལ་པ་ཅན་དུ་བྱས་ཤིང། རིག་པ་དང། ཡེ་ཤེས་ཀྱི་ཟེ་བ་ཅན། རྣམ་པར་ཐར་པའི་སྒོ་གསུམ་གྱི་
[048-10b5] ཁ་གདངས་བ། ཞི་གནས་དང་ལྷག་མཐོང་ཤིན་ཏུ་རྣམ་པར་དག་པའི་མིག་དང་ལྡན་པ། བསམ་གཏན་དང། རྣམ་པར་ཐར་པ་དང་ཏིང་ངེ་འཛིན་དང། སྙོམས་པར་འཇུག་པའི་རི་
[048-10b6] སུལ་གྱི་ཕུག་ན་གནས་པ། སྤྱོད་ལམ་བཞི་དང། འདུལ་བའི་ནགས་ཚལ་དང། ནགས་འདབ་ནས་སྐྱེས་པའི་ལུས་དང་ལྡན་པ། སྟོབས་བཅུ་དང་མི་འཇིགས་པ་བཞི་དང། ཉེ་
[048-10b7] བའི་སྟོབས་དང་ལྡན་པ། སྐྱེ་བ་དང་འཇིག་པའི་འཇིགས་པ་དང་སྤུ་གཡོ་བ་མེད་པ། རྩལ་ལ་ཞུམ་པ་མེད་པ། མུ་སྟེགས་ཅན་གྱི་བོང་བུ་དང། རི་དྭགས་མང་པོའི་ཚོགས་རབ་ཏུ་


[048-11a0] [11A] 
[048-11a1] ༄༅། །འཇོམས་པ། བདག་མེད་པར་སྒྲ་བརྗོད་པའི་སེངྒེའི་ང་རོ་ཆེན་པོ་སྒྲོག་པ། སྐྱེས་བུ་སེངྒེ་དང། རྣམ་པར་གྲོལ་བ་དང་བསམ་གཏན་གྱི་དཀྱིལ་འཁོར་ལས་ཤེས་རབ་
[048-11a2] ཀྱི་འོད་དང། འོད་ཟེར་གྱིས་མུ་སྟེགས་བྱེད་སྲིན་བུ་མེ་ཁྱེར་གྱི་ཚོགས་འོད་མེད་པར་བྱེད་པ། མ་རིག་པའི་མུན་པ་མུན་ནག་གི་ལིང་ཏོག་དང་རབ་རིབ་མེད་པར་བྱེད་པ། སྟོབས་
[048-11a3] དང་བརྩོན་འགྲུས་འབར་བ། ལྷ་དང་མིའི་ནང་དུ་བསོད་ནམས་ཀྱི་གཟི་བརྗིད་ཀྱི་གཟི་དང་ལྡན་པ། སྐྱེས་བུ་ཆེན་པོ་ཉི་མ། ནག་པོའི་ཕྱོགས་མེད་པ། དཀར་པོའི་ཕྱོགས་ཡོངས་
[048-11a4] སུ་རྫོགས་པ། བལྟ་ན་སྡུག་ཅིང་ཡིད་དུ་འོང་བས་མིག་གི་དབང་པོ་ལ་ཐོགས་པ་མེད་པ། ལྷ་བརྒྱ་སྟོང་གི་སྐར་མའི་ཚོགས་ཀྱིས་ཤིན་ཏུ་བརྒྱན་པ། བསམ་གཏན་དང། རྣམ་
[048-11a5] པར་ཐར་པ་དང། ཡེ་ཤེས་ཀྱི་དཀྱིལ་འཁོར་ཅན། བྱང་ཆུབ་ཀྱི་ཡན་ལག་གི་བདེ་བས་ཟླ་བའི་འོད་ཟེར་དུ་གྱུར་པ། མི་དང་ལྷ་མཁས་པའི་མེ་ཏོག་ཀུ་མུ་ད་ཁ་འབྱེད་པ་
[048-11a6] སྐྱེས་བུ་ཆེན་པོ་ཟླ་བ། འཁོར་གྱི་གླིང་བཞིར་སོང་བ། བྱང་ཆུབ་ཀྱི་ཡན་ལག་བདུན་གྱི་རིན་པོ་ཆེ་དང་ལྡན་པ། སེམས་ཅན་ཐམས་ཅད་ལ་སེམས་མཉམ་པར་སྦྱོར་བ་
[048-11a7] བློ་དཔྱད་ཐོགས་པ་མེད་པ། དགེ་བ་བཅུའི་ལས་ཀྱི་ལམ་གྱི་དཀའ་ཐུབ་དང་བརྟུལ་ཞུགས་ཤིན་ཏུ་ཕུན་སུམ་ཚོགས་ཤིང་རབ་ཏུ་རྫོགས་པའི་ཁྱད་པར་དུ་པོགས་དབྱུང་


[048-11b0] [11B] 
[048-11b1] ཆོས་ཀྱི་རྒྱལ་པོའི་ཆོས་ཀྱི་འཁོར་ལོ་རིན་པོ་ཆེ་མཆོག་དམ་པ་ཐོགས་པ་མེད་པར་བསྐོར་བ། འཁོར་ལོས་བསྒྱུར་བའི་རིགས་ཀྱི་རྒྱུད་དུ་བྱུང་བ་
[048-11b2] ཆོས་ཀྱི་འཁོར་ལོས་བསྒྱུར་བ་ཆེན་པོ། རྟེན་ཅིང་འབྲེལ་པར་འབྱུང་བ་ཟབ་ཅིང་གཏིང་དཔག་དཀའ་བ། ཆོས་རིན་པོ་ཆེ་ཐམས་ཅད་ཀྱིས་རབ་ཏུ་གང་བ། ཐོས་པས་མི་ངོམས་པས་
[048-11b3] ཡངས་ཤིང་རྒྱ་ཆེ་ལ་མཐའ་ཡས་པའི་ཡེ་ཤེས་དང་ཚུལ་ཁྲིམས་ཀྱི་ཚོད་ལས་མི་འདའ་བ། བློ་རྒྱ་མཚོ་དང་ས་ལྟར་རྒྱ་ཆེ་བའི་མཆོག་ཏུ་གྱུར་པ། ས་དང་ཆུ་དང་མེ་དང་རླུང་དང་མཉམ་
[048-11b4] པའི་སེམས་སུ་གྱུར་པ། རི་རབ་ལྟར་བརྟན་ཞིང་མི་གཡོ་ལ་བསྐྱོད་པར་མི་ནུས་པའི་ཡིད་དང་ལྡན་པ། རྗེས་སུ་ཆགས་པ་དང་ཁོང་ཁྲོ་བ་མེད་པ། ནམ་མཁའི་དཀྱིལ་ལྟར་དྲི་མ་
[048-11b5] མེད་ཅིང་ཡངས་ལ་འདྲ་བ་མེད་པར་རྒྱ་ཆེ་བའི་བློ་དང་ལྡན་པ་ལྷག་པའི་བསམ་པ་ཤིན་ཏུ་ཡོངས་སུ་དག་པ། སྦྱིན་པ་ལེགས་པར་བྱིན་པ། སྔོན་སྦྱོར་བ་ལེགས་པར་བྱས་པ། ལྷག་
[048-11b6] པའི་བྱ་བ་ལེགས་པར་བྱས་པ། བདེན་པའི་རྒྱན་གྱིས་ལེགས་པར་བརྒྱན་པ། དགེ་བའི་རྩ་བ་ཐམས་ཅད་ཡོངས་སུ་བཙལ་བ། གོས་པར་བྱ་བ་བསྒོས་པ། དགེ་བའི་རྩ་བ་ངེས་
[048-11b7] པར་བྱས་པ། བསྐལ་པ་གྲངས་མེད་པ་བདུན་དུ་དགེ་བའི་རྩ་བ་ཐམས་ཅད་ཡང་དག་པར་བསྒྲུབས་པ། སྦྱིན་པ་རྣམ་པ་བདུན་བྱིན་པ་བསོད་ནམས་བྱ་བའི་དངོས་པོ་ལྔ་ཤིན་ཏུ་


[048-12a0] [12A] 
[048-12a1] ༄༅། །བསྟེན་པ། ལེགས་པར་སྤྱད་པ་ལུས་ཀྱི་རྣམ་གསུམ། ངག་གི་རྣམ་བཞི། ཡིད་ཀྱི་རྣམ་གསུམ་སྤྱད་པར་གྱུར་པ། དགེ་བ་བཅུའི་ལས་ཀྱི་ལམ་
[048-12a2] བསྟེན་པ་དང་ལྡན་པ། ཡང་དག་པའི་སྦྱོར་བ་ཡན་ལག་བཞི་བཅུ་དང་ལྡན་པ་བསྟེན་པར་གྱུར་པ། ཡང་དག་པའི་སྨོན་ལམ་ཡན་ལག་བཞི་བཅུ་དང་ལྡན་པའི་སྨོན་
[048-12a3] ལམ་བཏབ་པ། ལྷག་པའི་བསམ་པ་ཡན་ལག་བཞི་བཅུ་དང་ལྡན་པ་ལ་ཞུགས་པ། ཡང་དག་པའི་རྣམ་པར་ཐར་པ་ཡན་ལག་བཞི་བཅུ་དང་ལྡན་པ་ཡོངས་སུ་རྫོགས་པར་
[048-12a4] བྱས་པ༑ ཡང་དག་པའི་མོས་པ་ཡན་ལག་བཞི་བཅུ་དང་ལྡན་པ་དྲང་པོར་བྱས་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བཞི་བཅུའི་རྗེས་སུ་རབ་ཏུ་བྱུང་བ། སངས་
[048-12a5] རྒྱས་བྱེ་བ་ཁྲག་ཁྲིག་བརྒྱ་སྟོང་ལྔ་བཅུ་རྩ་ལྔ་ལ་སྦྱིན་པ་ཕུལ་བར་གྱུར་པ། རང་སངས་རྒྱས་བྱེ་བ་བརྒྱ་ཕྲག་ཕྱེད་དང་བཞི་ལ་ལྷག་པར་བྱ་བ་བྱས་པ། སེམས་ཅན་ཚད་མེད་
[048-12a6] གྲངས་མེད་པ་དག་མཐོ་རིས་དང་ཐར་པའི་ལམ་དུ་བཙུད་པར་གྱུར་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པ། ཚེ་
[048-12a7] གཅིག་གིས་ཐོགས་པ། འདི་ནས་ཤི་འཕོས་ནས་དགའ་ལྡན་གྱི་གནས་དམ་པ་ན་གནས་པ་ལྷའི་བུ་དམ་པ་ཏོག་དཀར་པོ་ཞེས་བྱ་བ། ལྷའི་ཚོགས་རྣམས་ཀྱིས་འདི་ནི་


[048-12b0] [12B] 
[048-12b1] ཐོགས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་དེར་
[048-12b2] ཤིན་ཏུ་མཆོད་པ། གཞལ་མེད་ཁང་གནས་སུམ་ཁྲི་ཉིས་སྟོང་རབ་ཏུ་གནས་པ། སྟེགས་བུ་དང། བ་གམ་དང། རྟ་བབས་དང། སྐར་ཁུང་དང། བསིལ་ཁང་དང། ཁང་པ་བརྩེགས་
[048-12b3] པ་དང། ཁྱམས་ཀྱིས་ལེགས་པར་བརྒྱན་པ། གདུགས་དང། རྒྱལ་མཚན་དང། བ་དན་སྒྲེང་བ། རིན་པོ་ཆེའི་དྲིལ་བུ་གཡེར་ཁའི་དྲ་བའི་བླ་བྲེ་བྲེས་པ། མེ་ཏོག་མནྡཱ་ར་བ་དང། མནྡཱ་
[048-12b4] ར་བ་ཆེན་པོ་ཆལ་པར་བཀྲམ་པ། ལྷའི་བུ་མོ་བྱེ་བ་ཁྲག་ཁྲིག་བརྒྱ་སྟོང་གླུ་དབྱངས་ལེན་པ། མེ་ཏོག་ཨ་ཏི་མུཀྟ་དང། ཙམྤ་ཀ་དང། སྐྱ་སྣར་དང། ས་བརྟོལ་དང། བཏང་
[048-12b5] བཟུང་དང། བཏང་བཟུང་ཆེན་པོ་དང། མྱ་ངན་འཚང་དང། ནྱ་གྲོ་དྷ་དང། ཏིནྡུ་ཀ་དང། ཨ་ས་ན་དང། དོང་ཀའི་མེ་ཏོག་དང། ཤིང་ཀེ་ས་ར་དང། ཏ་མ་ལ་དང། སཱ་ལ་དང་
[048-12b6] རིན་པོ་ཆེའི་ཤིང་ལྗོན་པ་ཆེན་པོས་བརྒྱན་པ། གསེར་གྱི་དྲ་བས་གཡོགས་པ། གཞི་མཉམ་ཞིང་བཀོད་པས་མཛེས་པར་བྱས་པ། མེ་ཏོག་སྨད་འོད་དང། མ་ལི་ཀ་དང། སྣ་
[048-12b7] མའི་མེ་ཏོག་དང། བརཤི་ཀ་དང། ཏ་ར་ནི་དང། བ་ལི་དང། ཀོ་ཏ་ར་ནི་དང། མཆོག་ཏུ་དྲི་ཞིམ་དང། ད་ནུ་སྐ་རི་དང། ལྷའི་སྣ་མའི་མེ་ཏོག་དང། ཨུཏྤལ་དང། པདྨ་དང། ཀུ་མུ་ད་


[048-13a0] [13A] 
[048-13a1] ༄༅། །དང། པདྨ་དཀར་པོ་དང། དྲི་རབ་ཏུ་ཞིམ་པའི་བླ་བྲེ་ཆེན་པོ་ཕྱོགས་ཕྱོགས་སུ་བྲེས་པ། བྱ་འདབ་སྦེད་དང། ནེ་ཙོ་དང། རི་སྐེགས་དང། ཁུ་བྱུག་དང་
[048-13a2] ངང་པ་དང། རྨ་བྱ་དང། ངུར་བ་དང། ཀུ་ན་ལ་དང། ཀ་ལ་པིངྐ་དང། ཤང་ཤང་ཏེའུ་ལ་སོགས་པ་བྱ་སྣ་ཚོགས་སྒྲ་སྙན་པ་འབྱིན་པ། ལྷ་བྱེ་བ་ཁྲག་ཁྲིག་བརྒྱ་སྟོང་གིས་མིག་
[048-13a3] མངོན་དུ་ཕྱོགས་ཏེ་བལྟ་ཞིང་ལྟད་མོར་བྱ་བ། ཆོས་རྒྱ་ཆེ་བ་ཆེན་པོ་ཡང་དག་པར་བརྗོད་པས་འདོད་པ་ལ་དགའ་བའི་ཤུགས་ཀྱི་ཉོན་མོངས་པ་ཐམས་ཅད་གཅོད་པ། ང་རྒྱལ་
[048-13a4] དང༑ རྒྱགས་པ་དང། དྲེགས་པ་དང། ཁྲོ་བ་དང། ཐ་བ་དང་ཁོང་ཁྲོ་བ་མེད་པར་གྱུར་པ། དགའ་བ་དང། མགུ་བ་དང། མཆོག་ཏུ་དགའ་བ་དང། དྲན་པ་རྒྱ་ཆེ་ཞིང་
[048-13a5] གསལ་བ། སྐྱེ་བའི་གཞལ་མེད་ཁང་ཆེན་པོ་དེ་ན་བདེ་བར་གནས་ཤིང་ཆོས་ཀྱི་ཡང་དག་པའི་གཏམ་བྱུང་བ་དང། སིལ་སྙན་དང་གླུ་དབྱངས་བརྒྱད་ཁྲི་བཞི་སྟོང་པོའི་སྒྲ་དེ་
[048-13a6] དག་ལས་བྱང་ཆུབ་སེམས་དཔའི་སྔོན་གྱི་ལས་དགེ་བའི་ཚོགས་ཀྱིས་ཡང་དག་པར་སྐུལ་བའི་ཚིགས་སུ་བཅད་པ་འདི་དག་བྱུང་ངོ། །བསོད་ནམས་རྒྱ་ཆེན་ཚོགས་མངའ་
[048-13a7] དྲན་རྟོགས་དང། །བློ་གྲོས་མཐའ་ཡས་ཤེས་རབ་འོད་མཛད་པ་།མཚུངས་མེད་སྟོབས་མངའ་སྒྱུ་རྩལ་རྒྱ་ཆེ་བ། །མར་མེ་མཛད་ཀྱིས་ལུང་བསྟན་དགོངས་པར་མཛོད། །རྒྱ་ཆེན་


[048-13b0] [13B] 
[048-13b1] །དྲི་མ་གསུམ་སྤངས་རྒྱགས་དང་སྐྱོན་ཞི་བ། །དགེ་བ་དྲི་མེད་རྣམ་པར་དག་པའི་ཐུགས་།སྔོན་ཆད་ཇི་ལྟར་སྦྱིན་སྤྱད་དགོངས་པར་མཛོད། །ཞི་གནས་
[048-13b2] ཚུལ་ཁྲིམས་བརྟུལ་ཞུགས་བཟོད་པ་དང། །དུལ་དང་བརྩོན་འགྲུས་བསམ་གཏན་ཤེས་རབ་སྟོབས། །བསྐལ་པ་བྱེ་བ་ཁྲག་ཁྲིག་རྣམས་སྤྱད་པ་།སྤྱོད་རིགས་ཆེར་བྱུང་དགོངས་
[048-13b3] མཛོད་དགོངས་པར་མཛོད། །སེམས་ཅན་རྣམས་ལ་ཐུགས་བརྩེ་མཛད་གྱུར་ཅིང། །སངས་རྒྱས་བྱེ་བ་ཁྲག་ཁྲིག་ཁྱེད་ཀྱིས་མཆོད། །དགོངས་མཛོད་དགོངས་པར་མཛོད་ཅིག་
[048-13b4] གྲགས་མཐའ་ཡས། །དེ་དུས་ལགས་ཀྱི་བཏང་སྙོམས་མ་མཛད་ཅིག་རྒ་ཤི་ཉོན་མོངས་འཇིགས་མཛད་རྡུལ་བྲལ་བ། །ལྷ་དང་ཀླུ་དང་གནོད་སྦྱིན་དྲི་ཟ་དང། །ལྷ་མིན་དབང་པོ་
[048-13b5] དག་ཀྱང་སྡོད་ལགས་ཀྱི། །འཆི་འཕོའི་ཚུལ་མཁྱེན་འཕོ་བ་བསྟན་པར་མཛོད། །བསྐལ་པ་སྟོང་དུ་དཀའ་བ་སྤྱད་གྱུར་ཀྱང། །རྒྱ་མཚོ་ཆུ་ཡིས་ཇི་བཞིན་མི་ངོམས་ཀྱི། །ངོམས་པ་
[048-13b6] ཁྱོད་ཀྱི་ཐུགས་དམ་དགེ་བ་སྟེ། །ཡུན་རིང་སྐོམ་ཉེན་སྐྱེ་བོ་ཚིམ་པར་མཛོད། །སྨད་པ་མེད་པའི་གྲགས་བ་མངའ་བ་ཁྱོད། །ཆོས་ལ་དགྱེས་པར་ཁྱོད་དགྱེས་འདོད་མི་དགྱེས། །འོན་
[048-13b7] ཀྱང་དྲི་མ་མེད་པའི་སྤྱན་མངའ་བ། །ལྷར་བཅས་འཇིག་རྟེན་དག་ལ་ཐུགས་བརྩེ་མཛོད། །ལྷ་རྣམས་བྱེ་བ་ཁྱོད་ལས་ཆོས་ཐོས་པས་།ངོམས་པར་འགྱུར་བ་མ་ལགས་འོན་གྱིས་


[048-14a0] [14A] 
[048-14a1] ༄༅། །ཀྱང། །དལ་དང་མི་ལྡན་གྱུར་པའི་ངན་སོང་དུ། །གནས་པར་གྱུར་པ་དག་ལ་གཟིགས་སུ་གསོལ། །དྲི་མ་མེད་པའི་སྤྱན་མངའ་ཕྱོགས་བཅུ་ཡི། །འཇིག་རྟེན་
[048-14a2] དག་གི་སངས་རྒྱས་གཟིགས་གྱུར་ཅིང། །དེ་དག་རྣམས་ལ་ཆོས་གསན་ཆོས་མཆོག་དེ། །འཇིག་རྟེན་དག་ལ་རྣམ་པར་དབྱེ་བ་མཛོད། །དཔལ་ལྡན་ཁྱོད་ཀྱི་བསོད་ནམས་དཔལ་
[048-14a3] གྱིས་ནི༑ ༑དགའ་ལྡན་ཕོ་བྲང་ཤིན་ཏུ་མཛེས་མོད་ཀྱི། །འོན་ཀྱང་ཐུགས་རྗེ་ཐུགས་དང་ལྡན་པས་ན། །ཛམྦུའི་རྒྱལ་མཚན་དུ་ནི་ཆར་པ་ཕོབ། །བརྟུལ་ཞུགས་གྲུབ་པ་བྱང་ཆུབ་རེག་
[048-14a4] ཅེས་ཏེ༑ ༑འདོད་པའི་ཁམས་ལས་རབ་ཏུ་འདས་པ་ཡི། །གཟུགས་ཀྱི་ཁམས་ན་ལྷ་རྣམས་གང་འཁོད་པ། །དུ་མ་ཐམས་ཅད་མངོན་པར་རབ་ཏུ་དགའ། །མགོན་པོ་ཁྱོད་ཀྱིས་
[048-14a5] བདུད་ཀྱི་ལས་རྣམས་བཅོམ། །ཁྱོད་གཞན་མུ་སྟེགས་ཅན་རྣམས་ཕམ་མཛད་དེ། །ཁྱོད་ནི་བྱང་ཆུབ་ཕྱག་མཐིལ་བཞག་དང་འདྲ། །དེ་དུས་ལགས་ཀྱི་བཏང་སྙོམས་མ་
[048-14a6] མཛད་ཅིག་ཉོན་མོངས་རབ་ཏུ་འབར་བའི་འཇིག་རྟེན་ལ། །དཔའ་བོ་ཁྱོད་ཀྱིས་སྤྲིན་ལྟར་ཁྱབ་མཛད་དེ། །བདུད་རྩིའི་ཆར་བ་མངོན་པར་རབ་ཏུ་ཕོབ། །ལྷ་མི་རྣམས་ཀྱིས་ཉོན་
[048-14a7] མོངས་ཞི་བར་མཛོད། །ཁྱོད་ནི་སྨན་པ་ཁམས་པ་མཁས་པ་སྟེ་།ཡུན་རིང་ནད་པ་སྨན་པས་པོར་བ་ཡི། །སེམས་ཅན་རྣམ་ཐར་གསུམ་གྱི་སྦྱར་སྨན་གྱིས། །མྱ་ངན་འདས་


[048-14b0] [14B] 
[048-14b1] །སེངྒེའི་ང་རོ་ཐོས་པར་མ་གྱུར་པས། །ཝ་རྣམས་འཇིགས་པ་མེད་པར་སྒྲ་སྒྲོག་གི་སངས་རྒྱས་སེངྒེའི་སྒྲ་ནི་རབ་བསྒྲགས་ཏེ། །མུ་སྟེགས་ཅན་གཞན་
[048-14b2] ཝ་རྣམས་སྐྲག་པར་མཛོད། །ས་ཡི་དཀྱིལ་ན་སྟོབས་དང་བརྩོན་འགྲུས་ཀྱི། །སྟོབས་ལྡན་ཕྱག་ན་ཤེས་རབ་སྒྲོན་མེ་བསྣམས། །ཕྱག་མཐིལ་དམ་པས་ས་ལ་བརྡབ་མཛད་དེ། །འདི་རྣམས་
[048-14b3] ཁྱོད་ཀྱིས་རབ་ཏུ་ཕམ་པར་མཛོད། །གང་དག་ཁྱོད་ལ་ལྷུང་བཟེད་འབུལ་བ་ཡི། །འཇིག་རྟེན་སྐྱོང་བ་བཞི་པོ་སྡོད་ཅིང་མཆིས། །ཁྱོད་བལྟམས་གང་དག་ལེན་པར་འགྱུར་བ་ཡི། །བརྒྱ་
[048-14b4] བྱིན་ཚངས་པ་ཁྲག་ཁྲིག་སྡོད་ཅིང་མཆིས། །བློ་གྲོས་བཟང་པོ་རིགས་ཆེན་རིགས་ལྡན་པ། །གང་ལ་གནས་ནས་བྱང་ཆུབ་སེམས་དཔའ་ཡི། །སྤྱོད་པ་སྟོན་འགྱུར་དམ་པ་རིགས་
[048-14b5] སྐྱེས་པ༑ ༑རིགས་ཀྱི་ནང་ན་བཙུན་པའི་རིགས་ལ་གཟིགས། །སྣོད་གྱུར་གང་དུ་ནོར་བུ་རིན་པོ་ཆེ། །བཞག་ན་དཔལ་དང་ལྡན་པར་འགྱུར་བ་བཞིན། །ནོར་བུ་རིན་ཆེན་ལྟ་བུར་དྲི་མེད་
[048-14b6] ཐུགས༑ ༑ཛམྦུའི་རྒྱལ་མཚན་དུ་ནི་ཆར་པ་ཕོབ། །གླུ་དབྱངས་སྒྲ་ལས་རྣམ་པ་འདི་ལྟ་ཡི། །ཚིགས་སུ་བཅད་པ་མང་པོ་བྱུང་གྱུར་ནས། །འདི་ནི་དུས་ལགས་བཏང་སྙོམས་མ་མཛད་
[048-14b7] ཅེས༑ ༑སྙིང་རྗེའི་ཡིད་དང་ལྡན་ལ་སྐུལ་བར་བྱེད། །ཡང་དག་པར་སྤྲོ་བར་བྱ་བའི་ལེའུ་སྟེ། གཉིས་པའོ།། །།དགེ་སློང་དག། དེ་ལྟར་བྱང་ཆུབ་སེམས་དཔའ་ཆོས་ཀྱི་དུས་


[048-15a0] [15A] 
[048-15a1] ༄༅། །དེ་ལྟ་བུས་ཡང་དག་པར་བསྐུལ་བ་དང། གཞལ་མེད་ཁང་ཆེན་པོ་དེ་ནས་བྱུང་སྟེ་ཆོས་ཀྱིས་མཐོ་བ་ཞེས་བྱ་བའི་ཁང་བཟང་ཆེན་པོ་གང་དུ་བྱང་ཆུབ་
[048-15a2] སེམས་དཔའ་འདུག་ཅིང་དགའ་ལྡན་གྱི་ལྷ་རྣམས་ལ་ཆོས་སྟོན་པ་དེར་བྱང་ཆུབ་སེམས་དཔའ་ཞུགས་སོ། །ཞུགས་ནས་ཀྱང་སེངྒེའི་ཁྲི་ཆོས་བཟང་པོ་ཞེས་བྱ་བ་ལ་འདུག་
[048-15a3] གོ་དེ་ནས་ལྷའི་བུ་གང་དག་བྱང་ཆུབ་སེམས་དཔའ་དང་སྐལ་པ་མཉམ་པ་ཐེག་པ་མཚུངས་པ་ལ་ཞུགས་པ་དེ་དག་ཀྱང་ཁང་བཟང་དེ་ཉིད་དུ་ཞུགས་སོ། །གང་ཡང་བྱང་
[048-15a4] ཆུབ་སེམས་དཔའ་ཕྱོགས་བཅུ་ནས་འདུས་པ་བྱང་ཆུབ་སེམས་དཔའ་དང་སྤྱོད་པ་འདྲ་བ་དག་དང། ལྷའི་བུ་དེ་དག་ཀྱང་ལྷའི་བུ་མོའི་ཚོགས་རྣམས་བསལ་ཅིང་ལྷའི་བུ་ཕལ་
[048-15a5] རྣམས་ཀྱང་བསལ་ནས་ལྷའི་བསམ་པ་མཐུན་པའི་འཁོར་ཅན་དུ་བྱས་ཏེ། འཁོར་བྱེ་བ་ཕྲག་དྲུག་ཅུ་རྩ་བརྒྱད་བརྒྱད་དང་ཁང་བཟང་དེར་ཞུགས་ནས་སོ་སོ་ཅི་རིགས་པར་རང་རང་
[048-15a6] གི་སེངྒེའི་ཁྲི་ལ་འཁོད་པར་གྱུར་ཏོ། །དགེ་སློང་དག་དེ་ལྟར་བྱང་ཆུབ་སེམས་དཔའ་ལོ་བཅུ་གཉིས་ན་མའི་མངལ་དུ་འཇུག་པར་འགྱུར་རོ་ཞེས་བྱ་བ་དེའི་ཚེ་གནས་གཙང་
[048-15a7] མའི་རིས་ཀྱི་ལྷའི་བུ་དག་ཛམྦུའི་གླིང་དུ་ལྷགས་ནས་ལྷའི་ཁ་དོག་མི་སྣང་བར་བྱས་ཏེ་བྲམ་ཟེའི་ཆ་བྱད་དུ་བསྒྱུར་ནས་བྲམ་ཟེ་རྣམས་རིག་བྱེད་སློབ་ཏུ་འཛུད་དེ། གང་


[048-15b0] [15B] 
[048-15b1] དེ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པར་འགྱུར་ཏེ། དེ་དག་དང་ལྡན་ན། རྣམ་པ་གཉིས་སུ་འགྱུར་
[048-15b2] གྱི༑ གསུམ་དུ་འགྱུར་བ་མེད་དོ། །དེ་གལ་ཏེ་ཁྱིམ་ན་གནས་ན་ནི་འཁོར་ལོས་སྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་བ། ཆོས་དང་ལྡན་པ། ཆོས་ཀྱི་རྒྱལ་པོ་རིན་པོ་
[048-15b3] ཆེ་སྣ་བདུན་དང་ལྡན་པར་འགྱུར་ཏེ། དེའི་རིན་པོ་ཆེ་སྣ་བདུན་ནི་འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་རིན་པོ་ཆེ་དང་རྟ་རིན་པོ་ཆེ་དང། བུད་མེད་རིན་པོ་ཆེ་དང། ནོར་
[048-15b4] བུ་རིན་པོ་ཆེ་དང། ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་དང་བདུན་ནོ། །འཁོར་ལོས་སྒྱུར་བའི་རྒྱལ་པོ་འཁོར་ལོ་རིན་པོ་ཆེ་རྣམ་པ་ཇི་ལྟ་བུ་དང་ལྡན་པར་འགྱུར་ཞེ་ན་
[048-15b5] འདི་ལ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བའི་གསོ་སྦྱོང་གི་ཉི་མ་ཚེས་བཅོ་ལྔ་ལ་མགོ་ཁྲུས་བྱས་ཏེ་དབུ་ཟུངས་སུ་གནས་ཤིང་སྟེང་གི་ཁྱམས་ན་བུད་མེད་ཀྱི་ཚོགས་
[048-15b6] ཀྱིས་ཀུན་ནས་བསྐོར་ཅིང་འདུག་པའི་ཚེ་ཤར་ཕྱོགས་ནས་ལྷའི་འཁོར་ལོ་རིན་པོ་ཆེ་རྩིབས་སྟོང་ཡོད་པ། མུ་ཁྱུད་དང་ལྡན་པ། ལྟེ་བ་དང་བཅས་པ། ཐམས་ཅད་གསེར་ལས་གྲུབ་
[048-15b7] པ༑ མགར་བས་མ་བྱས་པ། འཕང་དུ་ཤིང་ཏ་ལ་བདུན་ཙམ་ནས་འབྱུང་སྟེ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བས་ལྷའི་འཁོར་ལོ་རིན་པོ་ཆེ་དེ་མཐོང་ནས་འདི་སྙམ་


[048-16a0] [16A] 
[048-16a1] ༄༅། །དུ་སེམས་ཏེ། བདག་གིས་ཐོས་པ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་གསོ་སྦྱོང་གི་ཉི་མ་ཚེས་བཅོ་ལྔ་ལ་མགོ་ཁྲུས་བྱས་ཏེ་དབུ་ཟུངས་
[048-16a2] སུ་གནས་ཤིང་སྟེང་གི་ཁྱམས་ན་བུད་མེད་ཀྱི་ཚོགས་ཀྱིས་ཀུན་ནས་བསྐོར་ཅིང་འདུག་པའི་ཚེ་ཤར་ཕྱོགས་ནས་ལྷའི་འཁོར་ལོ་རིན་པོ་ཆེ་བྱུང་བར་གྱུར་ན། དེ་ན་འཁོར་
[048-16a3] ལོས་བསྒྱུར་བའི་རྒྱལ་པོར་འགྱུར་རོ་ཞེས་ཐོས་ཏེ། བདག་གི་དྲུང་དུ་ལྷའི་འཁོར་ལོ་རིན་པོ་ཆེ་འོངས་པ་ལས་ན། བདག་ཀྱང་འཁོར་ལོས་སྒྱུར་བའི་རྒྱལ་པོ་ཡིན་
[048-16a4] དུ་ངེས་སོ་སྙམ་སྟེ། དེ་ནས་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་དེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། ལག་
[048-16a5] པ་གཡས་བས་ལྷའི་འཁོར་ལོ་རིན་པོ་ཆེ་དེ་བསྐོར་ཞིང་འདི་སྐད་དུ། བཙུན་པ། ལྷའི་འཁོར་ལོ་རིན་པོ་ཆེ་ཆོས་ཀྱིས་བསྐོར་ཅིག་ཆོས་མ་ཡིན་པས་ནི་མ་ཡིན་ནོ་ཞེས་བྱ་
[048-16a6] བའི་ཚིག་སྨྲས་པ་དང། དེ་ནས་ལྷའི་འཁོར་ལོ་རིན་པོ་ཆེ་དེ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བས་བསྐོར་བས་རྫུ་འཕྲུལ་གྱིས་ནམ་མཁའ་ལས་ཤར་ཕྱོགས་སུ་ལེགས་
[048-16a7] པར་འགྲོ་སྟེ། རྒྱལ་པོ་འཁོར་ལོས་སྒྱུར་བའང་དཔུང་གི་ཚོགས་ཡན་ལག་བཞི་བ་དང་ལྷན་ཅིག་རྗེས་སུ་འགྲོའོ། །སའི་ཕྱོགས་གང་དུ་ལྷའི་འཁོར་ལོ་རིན་པོ་ཆེ་དེ་གནས་


[048-16b0] [16B] 
[048-16b1] བ་དེའང་དཔུང་གི་ཚོགས་ཡན་ལག་བཞི་པ་དང་ལྷན་ཅིག་ཏུ་གནས་པར་འགྱུར་རོ། །དེ་ནས་ཤར་ཕྱོགས་ཀྱི་ཁམས་
[048-16b2] ཀྱི་རྒྱལ་པོ་གང་ཡིན་པ་དེ་དག་དངུལ་གྱི་སྣོད་ནི་གསེར་ཕྱེས་བཀང་སྟེ་ཐོགས། གསེར་གྱི་སྣོད་ནི་དངུལ་སིལ་མས་བཀང་སྟེ་ཐོགས་ནས་འཁོར་ལོས་སྒྱུར་བའི་རྒྱལ་པོ་བསུ་
[048-16b3] ཞིང་འདི་སྐད་དུ། ལྷ་འདིར་ལེགས་པར་གཤེགས་སོ། །ལྷ་ཚུར་གཤེགས་སུ་གསོལ། །ལྷའི་ཆབ་སྲིད་ནི་ཤིན་ཏུ་རྒྱས་ཤིང་འབྱོར་ལ་བདེ་སྟེ། ལོ་ལེགས་ཤིང་ཉམས་དགྱེས་ལ་
[048-16b4] སྐྱེ་བོ་མང་པོ་དང། མིས་གཏམས་པ་ལགས་ཏེ། ལྷ་ཉིད་ཀྱི་ཡུལ་དུ་བྱོན་ནས་བཞུགས་སུ་གསོལ། དེ་སྐད་ཅེས་སྨྲས་པ་དང། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བས་
[048-16b5] རིམས་ཀྱི་རྒྱལ་པོ་དེ་དག་ལ་འདི་སྐད་དུ། ཁྱེད་རང་རང་གི་རྒྱལ་སྲིད་དག་ཆོས་ཀྱིས་གྱིས་ཤིག་ཆོས་མ་ཡིན་པས་ནི་མ་ཡིན་ནོ་།ཁྱེད་སྲོག་ཆགས་མ་གསོད་ཅིག་མ་བྱིན་
[048-16b6] པར་མ་ལེན་ཅིག་འདོད་པ་ལ་ལོག་པར་གཡེམ་པར་མ་བྱེད་ཅིག་བརྫུན་དུ་མ་སྨྲ་ཞིག་ཕྲ་མ་མ་ཟེར་ཅིག་ངག་རྩུབ་པོ་མ་སྨྲ་ཞིག་།ཚིག་ཀྱལ་པ་མ་སྨྲ་ཞིག་བརྣབ་སེམས་ཅན་
[048-16b7] དུ་མ་གྱུར་ཅིག་གནོད་སེམས་ཅན་དུ་མ་གྱུར་ཅིག་ལོག་པར་ལྟ་བར་མ་གྱུར་ཅིག་སྲོག་གཅོད་པ་ལ་བྱམས་པར་མ་གྱུར་ཅིག་ལོག་པར་ལྟ་བ་ཅན་གྱི་བར་ལ་བྱམས་པར་མ་


[048-17a0] [17A] 
[048-17a1] ༄༅། །གྱུར་ཅིག་ངའི་ཡུལ་དུ་ཆོས་མ་ཡིན་པ་བྱུང་ང་རེ། ཆོས་མ་ཡིན་པར་སྤྱོད་པ་ལ་བྱམས་པར་མ་བྱེད་ཅིག་ཅེས་བསྒོས་ནས་རྒྱལ་པོ་རྒྱལ་རིགས་སྦྱི་བོ་
[048-17a2] ནས་དབང་བསྐུར་བས་དེ་ལྟར་ཤར་ཕྱོགས་སུ་རྣམ་པར་རྒྱལ་བར་བྱེད་དོ། །ཤར་ཕྱོགས་སུ་རྣམ་པར་རྒྱལ་བར་བྱས་ནས་ཤར་ཕྱོགས་ཀྱི་རྒྱ་མཚོ་ལ་འགྲོའོ། །ཤར་ཕྱོགས་
[048-17a3] ཀྱི་རྒྱ་མཚོ་ལ་སོང་ནས་ཤར་ཕྱོགས་ཀྱི་རྒྱ་མཚོ་ལས་རྒལ་ལོ་།རྒལ་ནས་ཀྱང་ལྷོ་ཕྱོགས་སུ་ནམ་མཁའ་ལས་རྫུ་འཕྲུལ་གྱིས་ལེགས་པར་འགྲོ་སྟེ། འཁོར་ལོས་བསྒྱུར་
[048-17a4] བའི་རྒྱལ་པོའང་དཔུང་གི་ཚོགས་ཡན་ལག་བཞི་པ་དང་ལྷན་ཅིག་ཏུ་འགྲོའོ། །སྔ་མ་བཞིན་དུ་ལྷོ་ཕྱོགས་སུ་རྣམ་པར་རྒྱལ་བར་བྱེད་དོ། །ལྷོ་ཕྱོགས་སུ་ཇི་ལྟ་བ་དེ་བཞིན་
[048-17a5] དུ་ནུབ་ཕྱོགས་དང། བྱང་ཕྱོགས་སུ་རྣམ་པར་རྒྱལ་བར་བྱེད་དོ་།བྱང་ཕྱོགས་སུ་རྣམ་པར་རྒྱལ་བར་བྱས་ནས་བྱང་ཕྱོགས་ཀྱི་རྒྱ་མཚོ་ལ་འགྲོའོ། །བྱང་ཕྱོགས་ཀྱི་རྒྱ་མཚོ་
[048-17a6] ལ་སོང་ནས་བྱང་ཕྱོགས་ཀྱི་རྒྱ་མཚོ་ལ་རྒལ་ལོ། །རྒལ་ནས་ཀྱང་ནམ་མཁའ་ལས་རྫུ་འཕྲུལ་གྱིས་རྒྱལ་པོའི་ཕོ་བྲང་དུ་ལེགས་པར་འོངས་ནས་བཙུན་མོའི་འཁོར་གྱི་སྒོའི་
[048-17a7] སྟེང་དུ་ཉམས་པ་མེད་པར་གནས་ཏེ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་ནི་འཁོར་ལོ་རིན་པོ་ཆེ་རྣམ་པ་དེ་ལྟ་བུ་དང་ལྡན་པ་ཡིན་ནོ། །འཁོར་ལོས་བསྒྱུར་བའི་


[048-17b0] [17B] 
[048-17b1] ཡིན་ཞེ་ན། འདི་ལ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བས་གླང་པོ་རིན་པོ་ཆེ་སྔ་མ་བཞིན་དུ་འབྱུང་སྟེ། ཐམས་ཅད་ཐལ་
[048-17b2] ཀར་གྱུར་པ། ཡན་ལག་བདུན་ཤིན་ཏུ་གནས་པ། གཙུག་གསེར་གྱིས་བརྒྱན་པ། གསེར་གྱི་རྒྱལ་མཚན་དང་ལྡན་པ། གསེར་གྱི་རྒྱན་གྱིས་བརྒྱན་པ། གསེར་གྱི་དྲ་བས་གཡོགས་
[048-17b3] པ༑ རྫུ་འཕྲུལ་དང་ལྡན་པ། ནམ་མཁའ་ལས་འགྲོ་བ། རྣམ་པར་འཕྲུལ་པའི་ཆོས་ཅན་ཏེ། འདི་ལྟར་གླང་པོའི་རྒྱལ་པོ་བྱང་ཆུབ་ཅེས་བྱ་བའོ། །གང་གི་ཚེ་རྒྱལ་པོ་རྒྱལ་རིགས་སྤྱི་
[048-17b4] བོ་ནས་དབང་བསྐུར་བ་གླང་པོ་རིན་པོ་ཆེ་དེ་བརྟག་པར་འདོད་པར་གྱུར་པའི་ཚེ་ཉི་མ་ཤར་ཁར་གླང་པོ་རིན་པོ་ཆེ་དེ་ལ་ཞོན་ཏེས་ཆེན་པོ་འདི་རྒྱ་མཚོའི་མཐའ་སྐོར་དང་བཅས་པ། རྒྱ་མཚོའི་
[048-17b5] མུར་ཐུག་པ་དང་བཅས་པ་ཀུན་ཏུ་བསྐོར་ཏེ་རྒྱལ་པོའི་ཕོ་བྲང་དུ་འོངས་ནས་ཁྱེའུ་སུས་ཀྱི་དགའ་བ་མྱོང་བར་བྱེད་དེ། འཁོར་ལོས་སྒྱུར་བའི་རྒྱལ་པོ་གླང་པོ་རིན་པོ་ཆེ་རྣམ་པ་
[048-17b6] དེ་ལྟ་བུ་དང་ལྡན་པ་ཡིན་ནོ། །འཁོར་ལོས་སྒྱུར་བའི་རྒྱལ་པོ་རྟ་རིན་པོ་ཆེ་རྣམ་པ་ཇི་ལྟ་བུ་དང་ལྡན་པ་ཡིན་ཞེ་ན། འདི་ལ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བའི་རྟ་
[048-17b7] རིན་པོ་ཆེ་སྔ་མ་བཞིན་དུ་འབྱུང་སྟེ། ཐམས་ཅད་སྔོན་པོར་གྱུར་བ། མགོ་ནག་པ། རྔོག་མ་ལྕང་ལོར་འདུག་པ། ཞོན་ན་གུས་པར་བྱེད་པ། གསེར་གྱི་རྒྱལ་མཚན་དང་བཅས་


[048-18a0] [18A] 
[048-18a1] ༄༅། །པ༑ གསེར་གྱི་རྒྱན་དང་ལྡན་པ། གསེར་གྱི་དྲ་བས་གཡོགས་པ། རྫུ་འཕྲུལ་དང་ལྡན་པ། ནམ་མཁའ་ལས་འགྲོ་བ། རྣམ་པར་འཕྲུལ་པའི་ཆོས་ཅན་
[048-18a2] ཏེ༑ འདི་ལྟར་རྟའི་རྒྱལ་པོ་སྤྲིན་གྱི་ཤུགས་ཅན་ཞེས་བྱ་བའོ་།གང་གི་ཚེ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་རྟ་རིན་པོ་ཆེ་བརྟག་པར་འདོད་པར་གྱུར་པ་དེའི་ཚེ་ཉི་མ་
[048-18a3] ཤར་ཁར་རྟ་རིན་པོ་ཆེ་དེ་ལ་ཞོན་ནས་ས་ཆེན་པོ་འདི་རྒྱ་མཚོའི་མཐའ་སྐོར་དང་བཅས་པ། རྒྱ་མཚོའི་མུར་ཐུག་པ་དང་བཅས་པ་ཀུན་ཏུ་བསྐོར་ཏེ་ཕྱིར་རྒྱལ་པོའི་ཕོ་བྲང་དུ་འཁོར་
[048-18a4] ནས་ཁྱེའུ་སུས་ཀྱི་བདེ་བ་མྱོང་བར་བྱེད་དེ། འཁོར་ལོས་སྒྱུར་བའི་རྒྱལ་པོ་ནི་རྟ་རིན་པོ་ཆེ་རྣམ་པ་དེ་ལྟ་བུ་དང་ལྡན་པ་ཡིན་ནོ་།འཁོར་ལོས་སྒྱུར་བའི་རྒྱལ་པོ་ནོར་བུ་རིན་
[048-18a5] པོ་ཆེ་རྣམ་པ་ཇི་ལྟ་བུ་དང་ལྡན་པ་ཡིན་ཞེ་ན། འདི་ལ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བའི་ནོར་བུ་རིན་པོ་ཆེ་སྔ་མ་བཞིན་དུ་འབྱུང་སྟེ། ཐམས་ཅད་དུ་སྔོ་བ། བཻ་ཌཱུརྱའི་
[048-18a6] རང་བཞིན་ཟུར་བརྒྱད་དུ་འདུག་པ། ཤིན་ཏུ་སྦྱངས་པ་འབྱུང་སྟེ་ནོར་བུ་རིན་པོ་ཆེ་དེའི་འོད་ཀྱིས་བཙུན་མོའི་འཁོར་ཐམས་ཅད་ཀྱང་སྣང་བས་ཁྱབ་པར་འགྱུར་རོ། །གང་
[048-18a7] གི་ཚེ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་ནོར་བུ་རིན་པོ་ཆེ་བརྟག་པར་འདོད་པར་གྱུར་པ་དེའི་ཚེ་མཚན་མོ་ནམ་གྱི་གུང་ལ་མུན་པ་མུན་ནག་གི་ནང་དུ་ནོར་བུ་རིན་


[048-18b0] [18B] 
[048-18b1] ཚལ་གྱི་ས་བཟང་པོ་བལྟ་བའི་ཕྱིར་སོང་ན། ནོར་བུ་རིན་པོ་ཆེ་དེའི་འོད་ཀྱིས་ཐམས་ཅད་དང་ལྡན་པའི་དཔུང་གི་ཚོགས་
[048-18b2] ཡན་ལག་བཞི་པ་ཐམས་ཅད་དཔག་ཚད་ཁོ་ར་འཁོར་ཡུག་ཏུ་སྣང་བས་གསལ་བར་འགྱུར་རོ། །ནོར་བུ་རིན་པོ་ཆེའི་འཁོར་ན་གནས་པའི་མི་དེ་དག་ཀྱང་སྣང་བ་དེས་གསལ་བར་
[048-18b3] གྱུར་པ་དང། གཅིག་གིས་གཅིག་མཐོང། གཅིག་གིས་གཅིག་ཤེས་ནས་གཅིག་ལ་གཅིག་འདི་སྐད་སྨྲ་སྟེ། བཞིན་བཟང་དག་ལོངས། ལས་ཀྱི་མཐའ་དག་བྱོས་ཤིག་
[048-18b4] ཚོང་འདུས་དག་ཁྲོམ། ཉི་མ་ཤར་ཏེ་ཉིན་མོར་ཤེས་སོ་ཞེས་ཟེར་ཏེ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་པ་དེ་ནོར་བུ་རིན་པོ་ཆེ་རྣམ་པ་དེ་ལྟ་བུ་དང་ལྡན་པ་ཡིན་ནོ། །
[048-18b5] རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་བུད་མེད་རིན་པོ་ཆེ་རྣམ་པ་ཇི་ལྟ་བུ་དང་ལྡན་པ་ཡིན་ཞེ་ན། འདི་ལ་རྒྱལ་པོ་རྒྱལ་རིགས་སྤྱི་པོ་ནས་དབང་བསྐུར་བའི་བུད་མེད་རིན་
[048-18b6] པོ་ཆེ་སྔ་མ་བཞིན་དུ་འབྱུང་སྟེ། ཚུལ་དང་མཐུན་པ། རྒྱལ་རིགས་སུ་སྐྱེས་པ། ཧ་ཅང་ཡང་མི་རིང་བ། ཧ་ཅང་ཡང་མི་ཐུང་བ། ཧ་ཅང་ཡང་མི་སྦོམ་པ། ཧ་ཅང་ཡང་མི་སྐེམ་པ་
[048-18b7] ཧ་ཅང་ཡང་མི་དཀར་བ། ཧ་ཅང་ཡང་མི་ནག་པ། གཟུགས་མཛེས་པ་ཚུལ་དུ་ཤིས་པ། བལྟ་ན་སྡུག་པ། ཁ་དོག་བཟང་པོ་རྒྱས་པ་མཆོག་དང་ལྡན་པ། དེའི་སྤུའི་ཁུང་


[048-19a0] [19A] 
[048-19a1] ༄༅། །ཐམས་ཅད་ནས་ཙནྡན་གྱི་དྲི་འབྱུང་བ། ཁ་ནས་ཨུཏྤ་ལའི་ངད་ལྡང་བ། ཀ་ཙ་ལིནྡྲའི་གོས་ལྟར་རེག་ན་བདེ་བ། དེ་གྲང་བའི་དུས་ན་ནི་ལུས་ལ་
[048-19a2] རེག་ན་དྲོ་བ། དྲོ་བའི་དུས་ན། ལུས་ལ་རེག་ན་བསིལ་བ་སྟེ། དེ་འཁོར་ལོས་སྒྱུར་བའི་རྒྱལ་པོ་མ་གཏོགས་པར་གཞན་ལ་ཡིད་ཀྱིས་ཀྱང་འདོད་ཆགས་སུ་མི་བྱེད་ན་
[048-19a3] ལུས་ཀྱིས་ལྟ་ཅི་སྨོས་ཏེ། འཁོར་ལོས་སྒྱུར་བའི་རྒྱལ་པོ་ནི་བུད་མེད་རིན་པོ་ཆེ་རྣམ་པ་དེ་ལྟ་བུ་དང་ལྡན་པ་ཡིན་ནོ། །འཁོར་ལོས་སྒྱུར་བའི་རྒྱལ་པོ་ཁྱིམ་བདག་རིན་
[048-19a4] པོ་ཆེ་རྣམ་པ་ཇི་ལྟ་བུ་དང་ལྡན་པ་ཡིན་ཞེ་ན། འདི་ལ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བའི་ཁྱིམ་བདག་རིན་པོ་ཆེ་སྔ་མ་བཞིན་དུ་འབྱུང་སྟེ། མཁས་པ། གསལ་
[048-19a5] བ༑ ཡིད་གཞུངས་པ། ལྷའི་མིག་དང་ལྡན་པ་འབྱུང་ངོ། །དེ་ལྷའི་མིག་དེས་དཔག་ཚད་ཁོ་ར་ཁོར་ཡུག་ཏུ་བདག་པོ་དང་བཅས་པའི་གཏེར་དག་ཀྱང་མཐོང། བདག་པོ་
[048-19a6] མེད་པའི་གཏེར་དག་ཀྱང་མཐོང་སྟེ། དེ་བདག་པོ་མེད་པའི་གཏེར་གང་ཡིན་པ་དེ་དག་གིས་འཁོར་ལོས་སྒྱུར་བའི་རྒྱལ་པོའི་ནོར་གྱི་དགོས་པ་བྱེད་དེ། འཁོར་ལོས་སྒྱུར་
[048-19a7] བའི་རྒྱལ་པོ་ནི་ཁྱིམ་བདག་རིན་པོ་ཆེ་རྣམ་པ་དེ་ལྟ་བུ་དང་ལྡན་པ་ཡིན་ནོ། །འཁོར་ལོས་སྒྱུར་བའི་རྒྱལ་པོ་བློན་པོ་རིན་པོ་ཆེ་རྣམ་པ་ཇི་ལྟ་བུ་དང་ལྡན་པ་ཡིན་ཞེ་ན་


[048-19b0] [19B] 
[048-19b1] སྔ་མ་བཞིན་དུ་འབྱུང་སྟེ། མཁས་ཤིང་གསལ་ལ་ཡིད་གཞུངས་པའོ། །དེ་འཁོར་ལོས་བསྒྱུར་བའི་རྒྱལ་པོ་དེས་
[048-19b2] བསམ་པ་ཙམ་གྱིས་བསྐོ་བར་བྱ་བའི་དཔུང་རྣམས་སྐོའོ། །འཁོར་ལོས་སྒྱུར་བའི་རྒྱལ་པོ་ནི་བློན་པོ་རིན་པོ་ཆེ་རྣམ་པ་དེ་ལྟ་བུ་དང་ལྡན་པ་ཡིན་ཏེ། འཁོར་ལོས་བསྒྱུར་བའི་
[048-19b3] རྒྱལ་པོ་ནི་རིན་པོ་ཆེ་སྣ་བདུན་དེ་དག་དང་ལྡན་པ་ཡིན་ནོ། །དེ་ལ་བུ་སྟོང་འབྱུང་སྟེ། དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་
[048-19b4] ཏུ་འཇོམས་པ་ཤ་སྟག་སྟེ། དེས་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པ་གནོད་པར་སྡོ་བ་མེད་ཅིང་འཚེ་བ་མེད་པ་འདི་ཉིད་ཆད་པ་མེད་ཅིང་མཚོན་གྱིས་བདའ་བ་མེད་ལ་
[048-19b5] ཆོས་ཀྱིས་ལེགས་པར་ཕབ་སྟེ་གནས་སོ། །གལ་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ན། སངས་རྒྱས་སུ་འགྱུར་ཏེ། འདོད་པའི་འདོད་ཆགས་སྤངས་པ། འདྲེན་པ་
[048-19b6] གཞན་གྱི་དྲིང་མི་འཇོག་པ། ལྷ་དང་མི་རྣམས་ཀྱི་སྟོན་པར་འགྱུར་རོ་ཞེས་རིག་བྱེད་འདོན་དུ་འཛུད་དོ། །དེ་བཞིན་དུ་ལྷའི་བུ་གཞན་དག་ཀྱང་ཛམྦུའི་གླིང་དུ་ལྷགས་ཤིང་
[048-19b7] རང་སངས་རྒྱས་དག་ལ་སྐུལ་མ་འདེབས་ཏེ། འཕགས་པ་དག་ད་སྟེ་ལོ་བཅུ་གཉིས་ན་བྱང་ཆུབ་སེམས་དཔའ་ཡུམ་གྱི་ལྷུམས་སུ་འཇུག་གི་།སངས་རྒྱས་ཀྱི་ཞིང་འདི་འོར་


[048-20a0] [20A] 
[048-20a1] ༄༅། །ཅིག་ཅེས་ཟེར་རོ། །དགེ་སློང་དག་དེའི་ཚེ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ན་མཇུག་མ་སྒྱུར་བ་ཞེས་བྱ་བའི་རི་ལ་རང་སངས་རྒྱས་གླང་པོ་ཞེས་བྱ་
[048-20a2] བ་འདུག་པས་སྒྲ་དེ་ཐོས་ནས་རྡོ་བའི་སྟེང་དུ་འཇིམ་པ་ལ་བྱ་བ་དེ་བཞིན་དུ་འདུག་སྟེ། ནམ་མཁའ་ལ་ཤིང་ཏ་ལ་བདུན་སྲིད་དུ་གྱེན་དུ་འཕགས་སོ། །གྱེན་དུ་འཕགས་ནས་
[048-20a3] ཀྱང་མེའི་ཁམས་ལ་སྙོམས་པར་ཞུགས་ཏེ་སྒྲོན་མ་བཞིན་དུ་མྱ་ངན་ལས་འདས་སོ། །དེའི་མཁྲིས་པ་དང། བད་ཀན་དང། ཆུ་རྒྱུས་དང། རུས་པ་དང། ཤ་དང། ཁྲག་
[048-20a4] ཏུ་གྱུར་པ་གང་ཡིན་པ་ཐམས་ཅད་ནི་མེས་ཡོངས་སུ་ཟད་པར་གྱུར་ཏེ་རིང་བསྲེལ་འབའ་ཞིག་ས་ལ་ལྷགས་ནས་རྐང་རྗེས་དེ་དག་ནི་ད་དུང་ཡང་དྲང་སྲོང་གི་རྗེས་ཞེས་
[048-20a5] གྲག་སྟེ་ཡོད་དོ། །དགེ་སློང་དག་དེའི་ཚེ་ཡུལ་ཝཱ་ར་ཎཱ་སིའི་རི་དྭགས་ཀྱི་ནགས་དྲང་སྲོང་ལྟུང་བ་ན་རང་སངས་རྒྱས་ལྔ་བརྒྱ་འཁོད་པ་དེ་དག་གིས་ཀྱང་སྒྲ་དེ་ཐོས་ནས་ནམ་
[048-20a6] མཁའ་ལ་ཤིང་ཏ་ལ་བདུན་སྲིད་དུ་གྱེན་དུ་འཕགས་ནས་མེའི་ཁམས་ལ་སྙོམས་པར་ཞུགས་ཏེ་སྒྲོན་མ་བཞིན་དུ་ཡོངས་སུ་མྱ་ངན་ལས་འདས་སོ། །དེ་དག་གི་མཁྲིས་པ་
[048-20a7] དང། བད་ཀན་དང། ཆུ་རྒྱུས་དང། རུས་པ་དང། ཤ་དང། ཁྲག་ཏུ་གྱུར་པ་གང་ཡིན་པ་དེ་ཐམས་ཅད་ནི་མེས་ཡོངས་སུ་ཟད་པར་གྱུར་ཏེ། རིང་བསྲེལ་འབའ་ཞིག་ས་


[048-20b0] [20B] 
[048-20b1] །དེ་ལྟར་འདིར་དྲང་སྲོང་རྣམས་ལྷུང་ངོ་ཞེས་དེ་ཕྱིན་ཆད་དྲང་སྲོང་ལྷུང་བ་ཞེས་བྱ་བའང་དྲང་སྲོང་ལྷུང་པ་དྲང་སྲོང་པ་ཞེས་མིང་དུ་ཆགས་པར་གྱུར་ཏོ། །མི་འཇིགས་
[048-20b2] པ་བྱིན་པའི་རི་དྭགས་དག་ཀྱང་དེ་ན་གནས་པས་དེ་ཕྱིན་ཆད་རི་དྭགས་ཀྱི་ནགས་ཞེས་བྱ་བའང་རི་དྭགས་ཀྱི་ནགས་རི་དྭགས་ཀྱི་ནགས་ཞེས་མིང་དུ་ཆགས་པར་གྱུར་ཏོ། །དགེ་སློང་
[048-20b3] དག་དེ་ལྟར་བྱང་ཆུབ་སེམས་དཔའ་དགའ་ལྡན་གྱི་གནས་དམ་པ་ན་འདུག་པ་ནི་རྣམ་པར་བལྟ་པ་ཆེན་པོ་བཞི་ལ་རྣམ་པར་ལྟ་སྟེ་བཞི་གང་ཞེ་ན། འདི་ལྟ་སྟེ། དུས་ལ་རྣམ་
[048-20b4] པར་ལྟ་བ་དང། གླིང་ལ་རྣམ་པར་ལྟ་བ་དང། ཡུལ་ལ་རྣམ་པར་ལྟ་བ་དང། རིགས་ལ་རྣམ་པར་ལྟ་བའོ། །དགེ་སློང་དག་ཅིའི་ཕྱིར་བྱང་ཆུབ་སེམས་དཔའ་དུས་རྣམ་པར་བལྟ་
[048-20b5] བ་ལ་རྣམ་པར་ལྟ་ཞེ་ན། བྱང་ཆུབ་སེམས་དཔའ་ནི་ཐོག་མའི་དུས་སེམས་ཅན་འདུ་བའི་ཚེ་མའི་མངལ་དུ་མི་འཇུག་གི་གང་གི་ཚེ་འཇིག་རྟེན་གསལ་བར་ཀུན་ནས་གནས་
[048-20b6] པར་གྱུར་ཏེ། སྐྱེ་བ་སྣང་བར་གྱུར། རྒ་བ་སྣང་བར་གྱུར། ན་བ་སྣང་བར་གྱུར། འཆི་བ་སྣང་བར་གྱུར་པ་དེའི་ཚེ་བྱང་ཆུབ་སེམས་དཔའ་མའི་མངལ་དུ་འཇུག་གོ་དགེ་སློང་
[048-20b7] དག་ཅིའི་ཕྱིར་བྱང་ཆུབ་སེམས་དཔའ་གླིང་རྣམ་པར་བལྟ་བ་ལ་རྣམ་པར་ལྟ་ཞེ་ན། བྱང་ཆུབ་སེམས་དཔའ་ནི་མཐའ་འཁོབ་ཀྱི་གླིང་དུ་མི་སྐྱེ། ཤར་གྱི་ལུས་འཕགས་


[048-21a0] [21A] 
[048-21a1] ༄༅། །པོར་མི་སྐྱེ། ནུབ་ཀྱི་བ་ལང་སྤྱོད་དུ་མི་སྐྱེ། བྱང་གི་སྒྲ་མི་སྙན་དུ་མི་སྐྱེའོ། །ལྷོའི་འྫམྦུ་གླིང་ཉིད་དུ་སྐྱེའོ་།དགེ་སློང་དག་ཅིའི་ཕྱིར་བྱང་ཆུབ་སེམས་
[048-21a2] དཔའ་ཡུལ་རྣམ་པར་བལྟ་བ་ལ་རྣམ་པར་ལྟ་ཞེ་ན། བྱང་ཆུབ་སེམས་དཔའ་ནི་མཐའ་འཁོབ་ཀྱི་ཡུལ་གང་ན་མི་རྣམས་དབང་པོ་རྟུལ་ཞིང་བླུན་ལ་ལུག་ལྟར་ལྐུགས་
[048-21a3] པའི་རང་བཞིན་ཅན་ལེགས་པར་བསྟན་པ་དང། ཉེས་པར་བསྟན་པའི་དོན་ཤེས་པར་བྱ་བའི་སྐལ་བ་མེད་པ་དག་ཡོད་པ་དག་ཏུ་མི་སྐྱེའི་བྱང་ཆུབ་སེམས་དཔའ་
[048-21a4] ནི་ཡུལ་གྱི་དབུས་ཉིད་དུ་སྐྱེའོ། །དགེ་སློང་དག་ཅིའི་ཕྱིར་བྱང་ཆུབ་སེམས་དཔའ་རིགས་རྣམ་པར་བལྟ་བ་ལ་རྣམ་པར་ལྟ་ཞེ་ན་བྱང་ཆུབ་སེམས་དཔའ་ནི་རིགས་དམའ་
[048-21a5] བ་གདོལ་བའི་རིགས་སམ། སྨྱིག་མ་མཁན་གྱི་རིགས་སམ། ཤིང་རྟ་མཁན་གྱི་རིགས་སམ། གཡུང་རིགས་སུ་མི་སྐྱེའི། བྲམ་ཟེའི་རིགས་སམ་རྒྱལ་རིགས་ཁོ་ན་སྟེ་
[048-21a6] རིགས་གཉིས་སུ་སྐྱེའོ། །དེ་ལ་གང་གི་ཚེ་བྲམ་ཟེའི་རིགས་བཙུན་པར་བྱ་བ་དེའི་ཚེ་བྲམ་ཟེའི་རིགས་སུ་སྐྱེའོ། །གང་གི་ཚེ་རྒྱལ་རིགས་བཙུན་པར་བྱ་བ་དེའི་ཚེ་རྒྱལ་རིགས་
[048-21a7] སུ་སྐྱེ་སྟེ། དགེ་སློང་དག་ད་ལྟར་ནི་རྒྱལ་རིགས་བཙུན་པར་བྱ་བས། དེའི་ཕྱིར་བྱང་ཆུབ་སེམས་དཔའ་རྒྱལ་རིགས་སུ་སྐྱེ་སྟེ། དགེ་སློང་དག་དོན་གྱི་དབང་དེ་ལ་བརྟེན་


[048-21b0] [21B] 
[048-21b1] པ་རྣམ་པར་བལྟ་བ་ཆེན་པོ་བཞི་ལ་རྣམ་པར་ལྟ་སྟེ། དེ་ལྟར་བལྟས་ནས་ཅང་མི་ཟེར་བར་གྱུར་ཏོ། །འཕགས་
[048-21b2] པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ།། །།བམ་པོ་གཉིས་པ། དགེ་སློང་དག་དེ་ལྟར་ལྷའི་བུ་དེ་དག་དང། བྱང་ཆུབ་སེམས་དཔའ་དེ་དག་གཅིག་ལ་གཅིག་འདི་
[048-21b3] སྐད་དུ། བྱང་ཆུབ་སེམས་དཔའ་རིགས་རིན་པོ་ཆེ་ནི་ཇི་ལྟ་བུ་ཞིག་ཏུ་སྐྱེ་བར་འགྱུར། ཡུམ་ནི་ཇི་ལྟ་བུ་ཞིག་གི་ལྷུམས་སུ་འཇུག་པར་འགྱུར་ཞེས་འདྲིའོ། །དེ་ལ་ལ་ལ་ན་རེ་
[048-21b4] ཡུལ་མ་ག་དྷ་ན་ལུས་འཕགས་ཀྱི་རིགས་འདི་འབྱོར་ཅིང་རྒྱལ་ལ་ལོ་ལེགས་པ་དང། བདེ་བ་དང་ལྡན་པ་ཡིན་ཏེ། དེ་ནི་བྱང་ཆུབ་སེམས་དཔའ་ཡུམ་གྱི་ལྷུམས་སུ་འཇུག་པའི་གནས་
[048-21b5] སུ་རུང་ངོ་ཞེས་ཟེར་རོ། །ལ་ལ་ན་རེ། དེ་ནི་ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟར་དེ་ནི་མའི་རྒྱུད་ཀྱིས་དག་པའང་མ་ཡིན། ཕའི་རྒྱུད་ཀྱིས་དག་པའང་
[048-21b6] མ་ཡིན་ལ། བསོད་ནམས་ཆུང་དུས་བྱུང་གི་བསོད་ནམས་རྒྱ་ཆེན་པོས་མངོན་པར་བྱུང་བ་མ་ཡིན་ཞིང། རྒོད་ལ་མི་བརྟན་ཏེ་མི་གནས་པ་ཡིན་ལ། ཡུལ་དེའང་ཉེ་འཁོར་གསེག་
[048-21b7] མས་གང་བ། སྐྱེད་མོས་ཚལ་དང། མཚོ་དང། མཚེའུ་དག་ཀྱང་མི་མངལ། རི་བྲག་ལྟར་མཐའ་འཁོབ་ཀྱི་གནས་སུ་གྱུར་པ་སྟེ། དེའི་ཕྱིར་དེ་ནི་ཚུལ་དང་མཐུན་བ་མ་ཡིན་ནོ། །


[048-22a0] [22A] 
[048-22a1] ༄༅། །ཞེས་ཟེར་རོ། །ལ་ལ་ན་རེ། ཀོ་ས་ལའི་རིགས་འདི་འཁོར་མང་ཞིང་བཞོན་པ་མང་ལ་ནོར་ཆེ་བ་སྟེ། དེ་ནི་བྱང་ཆུབ་སེམས་དཔའ་ཡུལ་གྱི་ལྷུངས་སུ་
[048-22a2] འཇུག་པའི་གནས་སུ་རུང་ངོ་ཞེས་ཟེར་རོ། །ལ་ལ་ན་རེ། དེའང་ཚུལ་དང་མཐུན་པར་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟར་ཀོ་ས་ལའི་རིགས་ནི་གདོལ་བའི་རིགས་
[048-22a3] ལས་ཤི་འཕོས་ནས་སྐྱེས་པ་ཡིན་ཏེ། ཕ་དང་མས་དག་པའང་མ་ཡིན་ལ། དམའ་བ་ལ་མོས་པ་སྟེ། རིགས་མཐོ་བར་ཡང་མི་བྱ། ནོར་དང་རིན་པོ་ཆེའི་གཏེར་ཡང་
[048-22a4] ཚད་མེད་པར་ཕུན་སུམ་ཚོགས་པ་མ་ཡིན་ཏེ། དེའི་ཕྱིར་དེ་ནི་ཚུལ་དང་མཐུན་པ་མ་ཡིན་ནོ་ཞེས་ཟེར་རོ། །ལ་ལ་ན་རེ། རྒྱལ་པོ་བད་སའི་རིགས་འདི་འབྱོར་ཅིང་རྒྱས་ལ་
[048-22a5] ལོ་ལེགས་པ་དང། བདེ་བ་དང་ལྡན་པ་ཡིན་ཏེ། དེ་ནི་བྱང་ཆུབ་སེམས་དཔའ་ཡུམ་གྱི་ལྷུམས་སུ་འཇུག་པའི་གནས་སུ་རུང་ངོ། །ཞེས་ཟེར་རོ། །ལ་ལ་ན་རེ། དེའང་དེའི་
[048-22a6] ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟར་རྒྱལ་པོ་བད་སའི་རིགས་ནི་ཕལ་པ་སྟེ། གཏུམ་ལ་གཟི་བརྗིད་འབར་བའང་མ་ཡིན་ཞིང། སྐྱེས་པ་གཞན་
[048-22a7] ལས་སྐྱེ་བ་གྲུབ་པ། ཕ་མ་ཉིད་ཀྱི་གཟི་བརྗིད་ཀྱི་ལས་ཀྱིས་གྲུབ་པ་མ་ཡིན་ལ། དེའི་རྒྱལ་པོའང་ཆད་པར་སྨྲ་བ་སྟེ། དེའི་ཕྱིར་དེའང་ཚུལ་དང་མཐུན་པ་མ་ཡིན་ནོ་ཞེ་ཟེར་


[048-22b0] [22B] 
[048-22b1] ༑ལ་ལ་ན་རེ། གྲོང་ཁྱེར་ཆེན་པོ་ཡངས་པ་ཅན་འདི་ནི་འབྱོར་ཅིང་རྒྱས་ལ་ལོ་ལེགས་པ་དང། བདེ་བ་དང་ལྡན་པ་ཡིན་ཏེ་ཉམས་དགའ་ལ་སྐྱེ་བོ་མང་པོ་དང་མིས་ཀུན་ཏུ་
[048-22b2] གང་བ༑ སྟེགས་བུ་དང། བ་གམ་དང། རྟ་བབས་དང། སྐར་ཁུང་དང། བསིལ་ཁང་དང། ཁང་པ་བརྩེགས་པ་དང། ཁང་བཟང་དག་གིས་ལེགས་པར་བརྒྱན་པ་སྟེ། མེ་
[048-22b3] ཏོག་གི་ར་བ་དང། ནགས་ཚལ་གྱི་ཕྲེང་བ་མེ་ཏོག་ཀུན་ཏུ་རྒྱས་པ་དང་ལྡན་པ་ཡིན་ལ། ལྷའི་ཕོ་བྲང་དང་འདྲ་བ་ཡིན་ཏེ། དེ་ནི་བྱང་ཆུབ་སེམས་དཔའ་ཡུམ་གྱི་ལྷུམས་སུ་
[048-22b4] འཇུག་པའི་གནས་སུ་རུང་ངོ། །ཞེས་ཟེར་རོ། །ལ་ལ་ན་རེ། དེའང་ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟར་དེ་དག་ལ་ནི་ཕན་ཚུན་དུ་རིགས་པར་སྨྲ་བ་མེད་
[048-22b5] དོ༑ ༑ཆོས་སྤྱོད་པ་མེད་དོ། །གོང་མ་དང། བར་མ་དང། རྒན་པ་དང། གཙོ་བོ་དག་ལའང་རིམ་གྲོར་བྱ་བ་མེད་ཅིང། རེ་རེ་ཞིང་ཡང་འདི་སྙམ་དུ་བདག་ནི་རྒྱལ་པོའོ། །བདག་
[048-22b6] ནི་རྒྱལ་པོའི་སྙམ་སུ་སེམས་པས་སློབ་མར་ཁས་ལེན་པ་མེད་ཅིང་ཆོས་ཁམས་ལེན་པ་མེད་པ་སྟེ། དེའི་ཕྱིར་དེའང་ཚུལ་དང་མཐུན་པ་མ་ཡིན་ནོ་ཞེས་ཟེར་རོ། །ལ་
[048-22b7] ལ་ན་རེ། གྲོང་ཁྱེར་འཕགས་རྒྱལ་ན་རབ་སྣང་གི་རིགས་འདི་ནི་དཔུང་ཆེ་ཞིང་བཞོན་པ་མང་བ། ཕ་རོལ་གྱི་གཡུལ་ངོར་རྒྱལ་བ་ཐོབ་པ་ཡིན་ཏེ། དེ་ནི་བྱང་ཆུབ་སེམས་


[048-23a0] [23A] 
[048-23a1] ༄༅། །དཔའ་ཡུམ་གྱི་ལྷུམས་སུ་འཇུག་པའི་གནས་སུ་རུང་ངོ་ཞེས་ཟེར་རོ། །ལ་ལ་ན་རེ། དེའང་ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། འདི་
[048-23a2] ལྟར་དེ་དག་ནི་ཁྲོ་ཞིང་གཏུམ་ལ་བརླང་ཞིང་གཟུ་ལུམས་ཅན་རྒོད་པ་སྟེ། ལས་ཡོད་པར་ལྟ་བའང་མ་ཡིན་པས། དེའི་ཕྱིར་དེའང་བྱང་ཆུབ་སེམས་དཔའ་ཡུམ་གྱི་ལྷུམས་
[048-23a3] སུ་འཇུག་པའི་གནས་ཀྱི་འོས་མ་ཡིན་ནོ་ཞེས་ཟེར་རོ། །ལ་ལ་ན་རེ་གྲོང་ཁྱེར་བཅོམ་བརླག་འདི་འབྱོར་ཅིང་རྒྱས་ལ་ལོ་ལེགས་པ་དང་བདེ་བ་དང་ལྡན་པ། སྐྱེ་བོ་
[048-23a4] མང་པོ་དང་མིས་ཀུན་ཏུ་གང་བ་ཡིན་པས། རྒྱལ་པོ་ལག་བཟང་སྡེ་དཔའ་བའི་བདག་པོའི་རྒྱལ་པོའི་ཕོ་བྲང་དེ་ནི་བྱང་ཆུབ་སེམས་དཔའ་ཡུམ་གྱི་ལྷུམས་སུ་འཇུག་པའི་
[048-23a5] གནས་སུ་རུང་ངོ་ཞེས་ཟེར་རོ། །ལ་ལ་ན་རེ། དེའང་ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟར་རྒྱལ་པོ་དེ་ནི་ལོག་པར་ལྟ་བའི་རིགས་ཀྱི་རྒྱུད་དུ་
[048-23a6] སྐྱེས་པ་སྟེ། མི་རྒོད་དང་འདྲ་བའི་རྒྱལ་པོ་ཡིན་པས་བྱང་ཆུབ་སེམས་དཔའ་སྲིད་པ་ཐ་མ་པ་ནི་ལོག་པར་ལྟ་བའི་རིགས་སུ་སྐྱེ་བར་མི་རིགས་ཏེ། དེའི་ཕྱིར་དེའང་
[048-23a7] ཚུལ་དང་མཐུན་པ་མ་ཡིན་ནོ་ཞེས་ཟེར་རོ། །ལ་ལ་ན་རེ། གྲོང་ཁྱེར་ཧ་སྟི་ན་པུ་ར་འདིའི་རྒྱལ་པོ་ནི་སྐྱ་བ་སེང་གི་བུའི་རིགས་ཀྱི་རྒྱུད་ལས་སྐྱེས་པ། དཔའ་ཞིང་རྟུལ་ཕོད་པ་


[048-23b0] [23B] 
[048-23b1] ཡན་ལག་མཆོག་གི་གཟུགས་ཕུན་སུམ་ཚོགས་པ་གཞན་གྱི་སྡེ་འཇོམས་པ་སྟེ། རིགས་དེ་ནི་བྱང་ཆུབ་སེམས་དཔའ་དེ་ཡུམ་གྱི་ལྷུམས་སུ་འཇུག་པའི་གནས་
[048-23b2] ཀྱི་འོས་ཡིན་ནོ་ཞེས་ཟེར་རོ། །ལ་ལ་ན་རེ། དེའང་ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟར་སྐྱ་བསེང་གི་བུའི་རིགས་སུ་སྐྱེས་པ་དག་གིས་ནི་རིགས་ཀྱི་རྒྱུད་
[048-23b3] རྣམ་པར་འཁྲུགས་པར་བྱས་ཏེ། གཡུལ་ངོར་བརྟན་པ་ལ་ནི་ཆོས་ཀྱི་བུ་ཞེས་ཟེར། འཇིགས་སྡེ་ལ་ནི་རླུང་གི་བུ་ཞེས་ཟེར། སྲིད་སྒྲུབ་ལ་ནི་དབང་པོའི་བུ་ཞེས་ཟེར་
[048-23b4] རིགས་མེད་དང། ལྷར་བཅས་ལ་ནི་ཐ་སྐར་གྱི་བུ་ཞེས་ཟེར་ཏེ། དེའི་ཕྱིར་རིགས་དེའང་བྱང་ཆུབ་སེམས་དཔའ་དེ་ལྷུམས་སུ་འཇུག་པའི་གནས་ཀྱི་འོས་མ་ཡིན་ནོ་ཞེས་
[048-23b5] ཟེར་རོ༑ ༑ལ་ལ་ན་རེ། གྲོང་ཁྱེར་བཅོམ་བརླག་འདི་ནི་ཤིན་ཏུའང་ཉམས་དགའ་ཞིང་ཕན་ཚུན་འབྱོར་གྱི་སྙེད་དུ་རྒྱལ་པོ་བཟང་པོའི་བཤེས་གཉེན་བཞུགས་པའི་སའང་
[048-23b6] ཡིན་ལ༑ རྒྱལ་པོད་དེའང་གླང་པོ་དང། རྟ་དང། ཤིང་རྟ་དང་དཔུང་བུ་ཆུང་དང། དཔུང་གི་ཚོགས་མང་པོ་དང་ལྡན་པ། གསེར་དང། དངུལ་དང། ནོར་བུ་དང། མུ་ཏིག་དང་
[048-23b7] བཻ་ཌཱུརྱ་དང། དུང་དང། མན་ཤེལ་དང། བྱི་རུ་དང། ས་ལེ་སྦྲམ་དང། ནོར་དང། ཡོ་བྱད་ཤིན་ཏུ་མང་བ། རྒྱལ་པོ་དང་བློན་པོ་ཐམས་ཅད་ཀྱིས་ཟིལ་གྱིས་མི་ནོན་པའི་སྟོབས་


[048-24a0] [24A] 
[048-24a1] ༄༅། །དང། ཕ་རོལ་གནོན་པ་དང་ལྡན་པ། མཛའ་བ་དང་ལྡན་ཞིང་ཆོས་ལ་དགའ་བ་སྟེ། རིགས་དེ་ནི་བྱང་ཆུབ་སེམས་དཔའ་དེ་ཡུམ་གྱི་ལྷུམས་སུ་འཇུག་པའི་
[048-24a2] གནས་སུ་རུང་ངོ་ཞེས་ཟེར་རོ། །ལ་ལ་ན་རེ། དེའང་ཚུལ་དང་མཐུན་པ་མ་ཡིན་ཏེ། དེ་ཅིའི་ཕྱིར་ཞེ་ན། རྒྱལ་པོ་བཟང་པོའི་བཤེས་གཉེན་ཡོན་ཏན་དེ་ལྟ་བུ་དང་ལྡན་པ་དེ་ཡོད་
[048-24a3] མོད་ཀྱི༑ དེ་ནི་ཤིན་ཏུ་རྒས་བས་བུ་སྐྱེད་པའི་མྠུའང་མེད་ལ་བུའང་མང་བས་དེའི་ཕྱིར་རིགས་དེའང་བྱང་ཆུབ་སེམས་དཔའ་དེ་ཡུམ་གྱི་ལྷུམས་སུ་འཇུག་པའི་གནས་ཀྱི་འོས་
[048-24a4] མ་ཡིན་ནོ་ཞེས་ཟེར་རོ། །དེ་ལྟར་བྱང་ཆུབ་སེམས་དཔའ་དེ་དག་དང་ལྷ་དེ་དག་གིས་ཛམྦུའི་གླིང་གི་ཡུལ་ཆེན་པོ་བཅུ་དྲུག་པོ་ཐམས་ཅད་ན་རྒྱལ་པོའི་རིགས་མཐོན་པོ་མཐོན་
[048-24a5] པོའི་རིགས་གང་ཇི་སྙེད་ཅིག་ཡོད་པ་དེ་དག་ཐམས་ཅད་ལ་བལྟས་ན་ཐམས་ཅད་ཀྱང་ཉེས་པ་དང་བཅས་པར་མཐོང་སྟེ། དེ་དག་དེ་ལྟར་སེམས་པའི་ཡིད་ལ་བྱེད་པའི་ཚེ་ལྷའི་
[048-24a6] བུ་ཡེ་ཤེས་ཏོག་གི་རྒྱལ་མཚན་ཞེས་བྱ་བ་བྱང་ཆུབ་ལས་ཕྱིར་མི་ལྡོག་པ། ཐེག་པ་ཆེན་པོ་འདི་ལ་ངེས་པར་གྱུར་པ་ཞིག་ཡོད་པ་དེས་བྱང་ཆུབ་སེམས་དཔའི་འཁོར་དང་
[048-24a7] ལྷའི་འཁོར་ཆེན་པོ་ཡོད་པ་དེ་དག་ལ་འདི་སྐད་ཅེས་སྨྲས་སོ་།གྲོགས་པོ་དག་ཚུར་ཤོག་བྱང་ཆུབ་སེམས་དཔའ་དེ་ཉིད་ཀྱི་དྲུང་དུ་དོང་སྟེ། རིགས་རིན་པོ་ཆེ་ཡོན་ཏན་ཇི་ལྟ་


[048-24b0] [24B] 
[048-24b1] སེམས་དཔའ་སྐྱེ་བར་འགྱུར་བ་དྲིའོ་ཞེས་སྨྲས་པ་དང། ལེགས་སོ་།ཞེས་ཏེ། དེ་དག་ཐམས་ཅད་ཀྱང་ཐལ་མོ་
[048-24b2] སྦྱར་ནས་བྱང་ཆུབ་སེམས་དཔའི་དྲུང་དུ་ཕྱིན་ཏེ་དྲིས་པ། སྐྱེས་བུ་དམ་པ། རིགས་རིན་པོ་ཆེ་ཡོན་ཏན་ཕུན་སུམ་ཚོགས་པ་ཇི་ལྟ་བུ་ཞིག་ཏུ་བྱང་ཆུབ་སེམས་དཔའ་སྲིད་པ་ཐ་མ་པ་
[048-24b3] སྐྱེ་བར་འགྱུར། དེ་ནས་བྱང་ཆུབ་སེམས་དཔས་བྱང་ཆུབ་སེམས་དཔའི་ཚོགས་ཆེན་པོ་དང། ལྷའི་ཚོགས་ཆེན་པོ་དེ་དག་ལ་རྣམ་པར་བལྟས་ཏེ་འདི་སྐད་ཅེས་སྨྲས་སོ། །གྲོགས་
[048-24b4] པོ་དག་བྱང་ཆུབ་སེམས་དཔའ་སྲིད་པ་ཐ་མ་པ་གང་དུ་སྐྱེ་བར་འགྱུར་བའི་རིགས་དེ་ནི་རྣམ་པ་དྲུག་ཅུ་རྩ་བཞི་ཕུན་སུམ་ཚོགས་པ་ཡིན་ཏེ། དྲུག་ཅུ་རྩ་བཞི་གང་ཞེ་ན། འདི་
[048-24b5] ལྟ་སྟེ༑ རིགས་དེ་ནི། བཙུན་པ་ཡིན། རིགས་དེ་ནི་ཀུན་གྱིས་མངོན་པར་ཤེས་པ་ཡིན། རིགས་དེ་ནི་ཕྲན་ཚེགས་མེད་ཅིང་གནོད་པར་བྱེད་པ་མེད་པ་ཡིན། རིགས་དེ་ནི་
[048-24b6] རྒྱུད་ཕུན་སུམ་ཚོགས་པ་ཡིན། རིགས་དེ་ནི་ཆོ་འབྲང་ཕུན་སུམ་ཚོགས་པ་ཡིན། རིགས་དེ་ནི་སྐྱེས་བུ་ཟུང་ཕུན་སུམ་ཚོགས་པ་ཡིན། རིགས་དེ་ནི་སྔོན་གྱི་སྐྱེས་བུ་ཟུང་
[048-24b7] ཕུན་སུམ་ཚོགས་པ་ཡིན། རིགས་དེ་ནི་བཙུན་པའི་སྐྱེས་བུ་ཟུང་ཕུན་སུམ་ཚོགས་པ་ཡིན། རིགས་དེ་ནི་ཀུན་གྱིས་མངོན་པར་ཤེས་པའི་སྐྱེས་བུ་ཟུང་ཕུན་སུམ་ཚོགས་པ་ཡིན་


[048-25a0] [25A] 
[048-25a1] ༄༅། །རིགས་དེ་ནི་དབང་ཆེ་བར་གྲགས་པའི་སྐྱེས་བུ་ཟུང་ཕུན་སུམ་ཚོགས་པ་ཡིན། རིགས་དེ་ནི་སྐྱེས་པ་མང་བ་ཡིན། རིགས་དེ་ནི་བུད་མེད་མང་བ་
[048-25a2] ཡིན༑ རིགས་དེ་ནི་འཇིགས་པ་མེད་པ་ཡིན། རིགས་དེ་ནི་དམན་པ་མེད་ཅིང་ཞུམ་པ་མེད་པ་ཡིན། རིགས་དེ་ནི་བརྐམ་པ་མེད་པ་ཡིན། རིགས་དེ་ནི་ཚུལ་ཁྲིམས་དང་
[048-25a3] ལྡན་བ་ཡིན། རིགས་དེ་ནི་ཤེས་རབ་དང་ལྡན་པ་ཡིན། རིགས་དེ་ནི་བློན་པོས་བལྟ་ཞིང་ལོངས་སྤྱོད་ལ་སྤྱོད་པ་ཡིན། རིགས་དེ་ནི་བཟོ་དོན་ཡོད་པས་བཤམས་ཤིང་
[048-25a4] ལོངས་སྤྱོད་ལ་སྤྱོད་པ་ཡིན། རིགས་དེ་ནི་མཛའ་བ་བརྟན་པ་ཡིན་རིགས་དེ་ནི་དུད་འགྲོའི་སྐྱེ་གནས་སུ་སྐྱེས་པའི་སྲོག་ཆགས་ཀྱི་སྲོག་ལ་ལྟ་བ་ཡིན། རིགས་དེ་
[048-25a5] ནི་བྱས་པ་གཟོ་བ་དང་ལྡན་པ་ཡིན། རིགས་དེ་ནི་བརྟུལ་ཞུགས་ཤེས་པ་ཡིན། རིགས་དེ་ནི་འདུན་པས་མི་འགྲོ་བ་ཡིན། རིགས་དེ་ནི་ཞེ་སྡང་གིས་མི་འགྲོ་བ་ཡིན་
[048-25a6] རིགས་དེ་ནི་གཏི་མུག་གིས་མི་འགྲོ་བ་ཡིན། རིགས་དེ་ནི་འཇིགས་པས་མི་འགྲོ་བ་ཡིན། རིགས་དེ་ནི་ཁ་ན་མ་ཐོ་བས་འཇིགས་པ་ཡིན། རིགས་དེ་ནི་གཏི་མུག་
[048-25a7] ལ་མི་གནས་པ་ཡིན། རིགས་དེ་ནི་ལག་སྦབས་ཆེ་བ་ཡིན། རིགས་དེ་ནི་བྱ་བ་ལ་མོས་པ་ཡིན། རིགས་དེ་ནི་གཏོང་བ་ལ་མོས་པ་ཡིན། རིགས་དེ་ནི་སྦྱིན་པ་ལ་མོས་


[048-25b0] [25B] 
[048-25b1] རིགས་དེ་ནི་ཞོ་ཤ་ཤེས་པ་ཡིན། རིགས་དེ་ནི་རྩལ་བརྟན་པ་ཡིན། རིགས་དེ་ནི་མཐུ་རྩལ་དང་ལྡན་པ་ཡིན། རིགས་དེ་ནི་རྩལ་མཆོག་དང་ལྡན་པ་ཡིན། རིགས་དེ་
[048-25b2] ནི་དྲང་སྲོང་མཆོད་པ་ཡིན། རིགས་དེ་ནི་ལྷ་མཆོད་པ་ཡིན། རིགས་དེ་ནི་མཆོད་རྟེན་མཆོད་པ་ཡིན། རིགས་དེ་ནི་མཚུན་རྗེད་པ་ཡིན། རིགས་དེ་ནི་འཁོན་དུ་འཛིན་པ་
[048-25b3] མེད་པ་ཡིན། རིགས་དེ་ནི་ཕྱོགས་བཅུར་སྒྲ་གྲགས་པ་ཡིན། རིགས་དེ་ནི་འཁོར་ཆེན་པོ་དང་ལྡན་པ་ཡིན། རིགས་དེ་ནི་འཁོར་མི་ཕྱེད་པ་དང་ལྡན་པ་ཡིན། རིགས་དེ་ནི་
[048-25b4] བླ་ན་མེད་པའི་འཁོར་དང་ལྡན་པ་ཡིན། རིགས་དེ་ནི་རིགས་ཀྱི་ནང་ན་གཙོ་བོར་བྱ་བ་ཡིན། རིགས་དེ་ནི་རིགས་ལ་དབང་ཐོབ་པ་ཡིན་རིགས་དེ་ནི་དབང་ཆེ་བར་གྲགས་
[048-25b5] པ་ཡིན༑ རིགས་དེ་ནི་ཕར་འཛིན་པ་ཡིན། རིགས་དེ་ནི་མར་འཛིན་པ་ཡིན། རིགས་དེ་ནི་དགེ་སྦྱོང་དུ་འཛིན་པ་ཡིན། རིགས་དེ་ནི་བྲམ་ཟེར་འཛིན་པ་ཡིན། རིགས་དེ་ནི་
[048-25b6] ནོར་དང་འབྲུའི་བང་མཛོད་མང་བ་ཡིན། རིགས་དེ་ནི་དབྱིག་དང་གསེར་དང། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང་མན་ཤེལ་དང། བྱི་རུ་དང། ས་ལེ་སྦྲམ་
[048-25b7] དང། དངུལ་དང། རྫས་དང། ཡོ་བྱད་མང་བ་ཡིན། རིགས་དེ་ནི་གླང་པོ་ཆེ་དང། རྟ་དང། རྔ་མོང་དང། བ་ལང་དང། ལུག་ཤིན་ཏུ་མང་བ་ཡིན། རིགས་དེ་ནི་བྲན་ཕོ་དང་


[048-26a0] [26A] 
[048-26a1] ༄༅། །བྲན་མོ་དང། ལས་བྱེད་པ་དང། ཞོ་ཤས་འཚོ་བ་ཤིན་ཏུ་མང་བ་ཡིན། རིགས་དེ་ནི་ཐུབ་པར་དཀའ་བ་ཡིན། རིགས་དེ་ནི་དོན་ཐམས་ཅད་གྲུབ་པ་
[048-26a2] ཡིན༑ རིགས་དེ་ནི་འཁོར་ལོས་སྒྱུར་བའི་རིགས་ཀྱི་རྒྱུད་དུ་སྐྱེས་པ་ཡིན། རིགས་དེ་ནི་སྔོན་གྱི་དགེ་བའི་རྩ་བའི་གྲོགས་ཀྱིས་བསྐྱེད་པ་ཡིན། རིགས་དེ་ནི་བྱང་ཆུབ་
[048-26a3] སེམས་དཔའི་རིགས་སུ་རིགས་བཙུན་པར་སྐྱེས་པ་ཡིན། རིགས་དེ་ནི་འཇིག་རྟེན་ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པ་དགེ་སྦྱོང་དང་བྲམ་ཟེའི་
[048-26a4] སྐྱེ་རྒུ་དང་བཅས་པའི་ནང་ན་རིགས་ལས་སྨོས་པའི་སྐྱོན་གྱི་ཁ་ན་མ་ཐོ་བ་ཐམས་ཅད་དང་བྲལ་བ་སྟེ། གྲོགས་པོ་དག་གང་དུ་བྱང་ཆུབ་སེམས་དཔའ་སྲིད་པ་ཐ་མ་པ་འབྱུང་
[048-26a5] བར་འགྱུར་བའི་རིགས་དེ་ནི༑ རྣམ་པ་དྲུག་ཅུ་རྩ་བཞི་པོ་དེ་དག་དང་ལྡན་པ་ཡིན་ནོ། །གྲོགས་པོ་དག་སྲིད་པ་ཐ་མ་པའི་བྱང་ཆུབ་སེམས་དཔའ་བུད་མེད་གང་གི་མངལ་དུ་
[048-26a6] འཇུག་པར་འགྱུར་བའི་བུད་མེད་དེ་ནི་ཡོན་ཏན་གྱི་རྣམ་པ་སུམ་ཅུ་རྩ་གཉིས་དང་ལྡན་པ་ཡིན་ཏེ། སུམ་ཅུ་རྩ་གཉིས་གང་ཞེ་ན། འདི་ལྟ་སྟེ། བྱང་ཆུབ་སེམས་དཔའ་སྲིད་པ་
[048-26a7] ཐ་མ་པ་ནི་ཀུན་གྱིས་མངོན་པར་ཤེས་པའི་བུད་མེད་ཀྱི་མངལ་དུ་འཇུག་གོ་ཀུན་གྱིས་མངོན་པར་རིག་པ་དང། སྤྱོད་པ་ལ་གླགས་མི་ཐོད་པ་དང། རིགས་ཕུན་སུམ་ཚོགས་པ་


[048-26b0] [26B] 
[048-26b1] ཆོ་འབྲང་ཕུན་སུམ་ཚོགས་པ་དང། གཟུགས་ཕུན་སུམ་ཚོགས་པ་དང། མིང་ཕུན་སུམ་ཚོགས་པ་དང། ཆུ་ཞེང་ཕུན་སུམ་ཚོགས་པ་དང། སྔོན་ཆད་མ་བཙས་པ་དང་
[048-26b2] ཚུལ་ཁྲིམས་ཕུན་སུམ་ཚོགས་པ་དང། གཏོང་བ་ཕུན་སུམ་ཚོགས་པ་དང། བཞིན་འཛུམ་པ་དང། མཐུན་པར་འཛིན་པ་དང། གསལ་བ་དང་དུལ་བ་དང། འཇིགས་པ་མེད་པ་དང་
[048-26b3] མང་དུ་ཐོས་པ་དང། མཁས་པ་དང། སྒྱུ་མེད་པ་དང། གཡོ་མེད་པ་དང། མི་ཁྲོ་བ་དང། ཕྲག་དོག་མེད་པ་དང། སེར་སྣ་མེད་པ་དང། མི་རྒོད་པ་དང། མི་གཡེང་བ་དང། ཅ་ཅོ་མེད་
[048-26b4] པ་དང། བཟོད་ཅིང་དེས་པ་དང་ལྡན་པ་དང། ངོ་ཚ་ཤེས་ཤིང་ཁྲེལ་ཡོད་པ་དང། འདོད་ཆགས་དང། ཞེ་སྡང་དང། གཏི་མུག་གི་ཤས་ཆུང་བ་དང། བུད་མེད་ཀྱི་སྐྱོན་དང་བྲལ་བ་དང་
[048-26b5] ཁྱིམ་ཐབ་ཀྱི་བརྟུལ་ཞུགས་དང་ལྡན་པ་དང། ཡོན་ཏན་ཐམས་ཅད་ཕུན་སུམ་ཚོགས་པའི་བུད་མེད་ཀྱི་མངལ་དུ་བྱང་ཆུབ་སེམས་དཔའ་སྲིད་པ་ཐ་མ་པ་འཇུག་གོ་གྲོགས་པོ་
[048-26b6] དག་བྱང་ཆུབ་སེམས་དཔའ་སྲིད་པ་ཐ་མ་པ་བུད་མེད་གང་གི་མངལ་དུ་འཇུག་པའི་བུད་མེད་དེ་ནི་ཡོན་ཏན་གྱི་རྣམ་པ་སུམ་ཅུ་རྩ་གཉིས་པོ་དེ་དག་དང་ལྡན་པ་ཡིན་ནོ། །གྲོགས་པོ་
[048-26b7] དག་བྱང་ཆུབ་སེམས་དཔའ་ནི་ཟླ་བ་མར་གྱི་ངོ་ལ་མའི་མངལ་དུ་མི་འཇུག་གི་བྱང་ཆུབ་སེམས་དཔའ་སྲིད་པ་ཐ་མ་བ་ནི་ཟླ་བ་ཡར་གྱི་ཚེས་བཅོ་ལྔའི་ཟླ་བ་ཉ་སྟེ་རྒྱས་པ་ལ་


[048-27a0] [27A] 
[048-27a1] ༄༅། །སྐར་མ་རྒྱལ་དང་ལྡན་པའི་ཚེ། མ་གསོ་སྦྱོང་བླངས་པའི་མངལ་དུ་འཇུག་གོ་དེ་ནས་བྱང་ཆུབ་སེམས་དཔའ་དེ་དག་དང་ལྷའི་བུ་དེ་དག་གིས་བྱང་ཆུབ་སེམས་
[048-27a2] དཔའ་ལས་རིགས་ཡོངས་སུ་དག་པ་དང། མ་ཡོངས་སུ་དག་པའི་རྣམ་པ་དེ་ལྟ་བུ་དེ་དག་ཐོས་ནས་འདི་སྙམ་དུ་སེམས་ཏེ། སྐྱེས་བུ་དམ་པ་འདི་རྣམ་པ་ཇི་སྙེད་དུ་བསྟན་པ་དེ་ལྟ་
[048-27a3] བུའི་ཡོན་ཏན་དང་ལྡན་པའི་རིགས་དེ་གང་ཞིག་ལ་ཡོད་སྙམ་དུ་སེམས་སོ། །དེ་ལྟར་སེམས་ཤིང་ཡིད་ལ་བྱེད་པ་ལ་ཞུགས་བ་ན། དེ་དག་འདི་སྙམ་སྟེ། ཤཱཀྱའི་གྲོང་ཁྱེར་འདི་
[048-27a4] འབྱོར་ཅིང་རྒྱས་ལ་བདེ་ཞིང་ལོ་ལེགས་པ་དང་ལྡན་ཏེ། ཉམས་དགའ་ཞིང་སྐྱེ་བོ་མང་པོ་དང་མིས་གང་བ་ཡིན་ལ། རྒྱལ་པོ་ཟས་གཙང་མའང་མའི་རྒྱུད་ཀྱིས་དག་པ། ཕའི་
[048-27a5] རྒྱུད་ཀྱིས་དག་པ། ཆུང་མ་དག་པ་དང་ལྡན་པ། ལས་ཀྱི་མཐའ་ལ་ཉོན་མོངས་པ་མེད་པ། དཔེ་བྱད་བཟང་པ། ཤིན་ཏུ་མཛངས་པ། བསོད་ནམས་ཀྱི་གཟི་བརྗིད་དང་ལྡན་པ་
[048-27a6] གྲགས་པ་ཆེན་པོའི་རིགས་སུ་སྐྱེས་བ། འཁོར་ལོས་བསྒྱུར་བའི་རིགས་ཀྱི་རྒྱུད་དུ་སྐྱེས་པ། ནོར་དང། གཏེར་དང། རིན་པོ་ཆེ་དཔག་ཏུ་མེད་པ་དང་ལྡན་པ། ལས་ཡོད་པར་
[048-27a7] ལྟ་བ༑ སྡིག་པའི་ལྟ་བ་མེད་པ། ཤཱཀྱའི་ཡུལ་ཀུན་ནའང་རྒྱལ་པོ་དེ་གཅིག་པུར་ཟད་དེ། ཚོང་དཔོན་དང། ཁྱིམ་བདག་དང། བློན་པོ་དང། འཁོར་གྱི་མི་ཐམས་ཅད་ཀྱིས་རིམ་


[048-27b0] [27B] 
[048-27b1] མཛེས་པ། བལྟ་ན་སྡུག་པ། ཧ་ཅང་ཡང་མི་རྒ་ན། ཧ་ཅང་ཡང་མི་གཞོན་ཞིང་གཟུགས་མཛེས་ལ་ཡོན་ཏན་ཐམས་ཅད་དང་ལྡན་པ། བཟོ་ཤེས་པ། དུས་
[048-27b2] ཤེས་པ༑ བདག་ཤེས་པ། ཆོས་ཤེས་པ། སེམས་ཤེས་པ། འཇིག་རྟེན་ཤེས་པ། མཚན་ཤེས་པ། ཆོས་ཀྱི་རྒྱལ་པོ་ཆོས་ཀྱིས་རྗེས་སུ་སྟོན་པའོ་།སེར་སྐྱའི་གནས་ཀྱི་གྲོང་
[048-27b3] ཁྱེར་ཆེན་པོ་དེ་ནི་སེམས་ཅན་དགེ་བའི་རྩ་བ་སྐྱེད་པ་རྣམས་ཀྱི་གནས་ཏེ། གང་དག་དེར་སྐྱེས་པར་གྱུར་པ་དེ་དག་ཀྱང་དེ་དང་སྐལ་བ་འདྲ་བ་དག་གོ་རྒྱལ་པོ་ཟས་གཙང་མ་དེ་
[048-27b4] ལ་ལྷ་མོ་སྒྱུ་འཕྲུལ་ཞེས་བྱ་བ་ཤཱཀྱའི་བདག་པོ་ཤིན་ཏུ་ལེགས་པར་རྟོགས་པ་ཞེས་བྱ་བའི་བུ་མོ་ཞིག་ཡོད་པའང་ཕྱུག་ཅིང་གཞོན་ཞིང་དར་ལ་བབ་པའི་གཟུགས་ཕུན་སུམ་ཚོགས་
[048-27b5] པ༑ སྔོན་ཆད་མ་བཙས་པ། བུ་དང་བུ་མོ་མེད་པ། གཟུགས་མཛེས་པ་བུ་དོན་ལ་བྲིས་པ་ལྟར་བལྟ་ན་སྡུག་པ། ལྷའི་བུ་མོ་ལྟར་རྒྱན་ཐམས་ཅད་ཀྱིས་བརྒྱན་པ། བུད་མེད་ཀྱི་སྐྱོན་
[048-27b6] རྣམས་དང་བྲལ་བ། བདེན་པར་སྨྲ་བ། མི་དྲག་པ། མི་བརླང་བ་མི་གཅོར་བ། ཁ་ན་མ་ཐོ་བ་མེད་པ། གྱོ་མོའི་སྒྲ་ལྟ་བུ་མེད་པ་ཅ་ཅོ་མེད་པ། འཇམ་ཞིང་སྙན་ལ་ཡིད་དུ་འོང་
[048-27b7] བར་སྨྲ་བ། མི་དེས་པ་དང། ཁོང་ཁྲོ་བ་དང། ང་རྒྱལ་དང་དྲེགས་པ་དང། རྒྱགས་པ་དང། ཁྲོ་བ་མེད་པ། ཕྲག་དོག་མེད་པ་དུས་སུ་སྨྲ་བ། གཏོང་བ་ཕུན་སུམ་ཚོགས་པ་


[048-28a0] [28A] 
[048-28a1] ༄༅། །ཚུལ་ཁྲིམས་དང་ལྡན་པ། ཁྱོས་ཆོག་པར་འཛིན་པ། ཁྱིམ་ཐབ་ཀྱི་བརྟུལ་ཞུགས་ཅན། སྐྱེས་པ་གཞན་ལ་བསམ་པའི་ཡིད་ལ་བྱ་བ་དང་བྲལ་བ། མགོ་
[048-28a2] དང། རྣ་བ་དང། སྣ་གནས་སུ་ཕེབས་པ། བུང་བའི་མཆོག་གི་ཁ་དོག་ལྟ་བུའི་སྐྲ་དང་ལྡན་པ། དཔྲལ་བ་ལེགས་པ། སྨིན་ཚུགས་ལེགས་པ། ཁྲོ་གཉེར་མེད་པ། བཞིན་
[048-28a3] འཛུམ་པ། གསོད་པོར་སྨྲ་བ། འཇམ་ཞིང་སྙན་པའི་ཚིག་དང་ལྡན་པ། མཐུན་པར་འཛིན་པ། དྲང་བ། གྱ་གྱུ་མེད་པ། སྒྱུ་མེད་པ་གཡོ་མེད་པ། ཁྲེལ་ཡོད་ཅིང་ངོ་ཚ་ཤེས་
[048-28a4] པ༑ མི་རྒོད་པ། མི་གཡེང་བ། ཁ་ངན་མི་སྨྲ་བ། འཆལ་བའི་ཚིག་མེད་པ། འདོད་ཆགས་དང། ཞེ་སྡང་དང། གཏི་མུག་གི་ཤས་ཆུང་བ། དང་དེས་ཤིང་བཟོད་པ་དང་ལྡན་པ་
[048-28a5] རྐང་ལག་དང། མིག་དང། བློ་ཤིན་ཏུ་བསྲུངས་པ། རྐང་ལག་ཤིན་ཏུ་འཇམ་པ། ཀ་ཙ་ལིནྡའི་གོས་ལྟར་རེག་ན་བདེ་བ། པདྨ་གཞོན་ནུའི་འདབ་མ་ལྟར་མིག་ཤིན་ཏུ་རྣམ་པར་
[048-28a6] དག་པ༑ སྣ་དབྱིབས་ལེགས་ཤིང་མདོག་སྡུག་པ། ཡན་ལག་ཤིན་ཏུ་བརྟན་པ། འཇའི་དབྱིབས་ལྟར་ཤིན་ཏུ་འདུད་པ། ཡན་ལག་དང། ཉིང་ལག་ཤིན་ཏུ་འབྱེས་པ། ཡན་
[048-28a7] ལག་ལ་སྨད་དུ་མེད་པ། མཆུ་བིམ་པ་ལྟར་དམར་བ། བལྟ་ན་མཛེས་པ། མགུལ་རིམ་བཞིན་དུ་འདུག་པ། རྒྱན་དམ་པ་དང་ལྡན་པ། སྣ་མའི་མེ་ཏོག་དང་བྲཤི་ཀ་ལྟར་སོ་


[048-28b0] [28B] 
[048-28b1] ཕྲག་པ་ལེགས་པར་བྱིན་གྱིས་འཚམ་པ། རིམ་གྱིས་ལེགས་པར་གྲུབ་པའི་དཔུང་པ་དང་ལྡན་པ། རྐེད་པ་གཞུའི་འཆང་བཟུང་ལྟར་ཕྲ་བ། གཞོགས་
[048-28b2] ཉམས་པ་མེད་པ། ལྟེ་བ་ཁུང་ཟབ་པ། སྟ་ཟུར་འཇམ་ཞིང་ཡངས་ལ་ཟླུམ་ཞིང་བརྟན་པར་གྲུབ་པ། རྡོ་རྗེ་ལྟར་མཁྲེགས་ཤིང་མཚུངས་པར་མེད་པའི་ལུས་དང་ལྡན་པ། གླང་པོའི་
[048-28b3] སྣ་ལྟར་མཉམ་ཞིང་ལེགས་པའི་བརླ་དང་ལྡན་པ། བྱིན་པ་རི་དྭགས་ཨེ་ན་ཡའི་ལྟ་བུ། ལག་པ་དང་རྐང་པའི་མཐིལ་རྒྱ་སྐྱེགས་ཀྱི་ཁུ་བ་ལྟར་འདུག་པ། འགྲོ་བའི་མིག་ཏུ་སྡུག་
[048-28b4] པ༑ མིག་གི་དབང་པོ་ཉམས་པ་མེད་པ། ཡིད་དུ་འོང་ཞིང་བལྟ་ན་སྡུག་པ། བུད་མེད་རིན་པོ་ཆེའི་གཟུགས་ལས་ཀྱང་ཁྱད་པར་འཕགས་པ། མཚུངས་པ་མེད་པ། སྒྱུ་འཕྲུལ་
[048-28b5] སྤྲུལ་པ་ལྟ་བུའི་གཟུགས་སུ་འདུག་པས་སྒྱུ་འཕྲུལ་ཞེས་མིང་གི་བརྡར་བཏགས་པ། སྒྱུ་རྩལ་ལ་མཁས་པ། དགའ་ཚལ་གྱི་ལྷའི་བུ་མོ་ལྟ་བུ་ཞིག་རྒྱལ་པོ་ཟས་གཙང་མའི་
[048-28b6] བཙུན་མོའི་འཁོར་གྱི་ནང་ན་འདུག་པ་དེ་ནི་བྱང་ཆུབ་སེམས་དཔའི་ཡུལ་དུ་ཚུལ་དང་མཐུན་གྱི། གང་བྱང་ཆུབ་སེམས་དཔས་རིགས་དག་པ་བསྟན་པ་དེ་ནི་ཤཱཀྱའི་རིགས་
[048-28b7] ཉིད་ལ་སྣང་གི། གཞན་ལ་ནི་མ་ཡིན་ནོ། །དེ་ལ་འདི་སྐད་ཅེས་བྱ་སྟེ། དག་པའི་སེམས་ཅན་ཆོས་མཐོ་ཁང་བཟང་ན། །ཆོས་བཟང་སེངྒེའི་ཁྲི་ལ་རབ་ཏུ་འདུག་བྱང་ཆུབ་སེམས་


[048-29a0] [29A] 
[048-29a1] ༄༅། །དཔའ་གྲགས་ཆེན་ལྡན་པ་དང། །སྐལ་བ་མཉམ་པའི་ལྷ་རྣམས་དྲང་སྲོང་འཁོར། །དེ་ན་འདུག་ཅིང་དེ་ནི་འདི་སྙམ་སེམས་།རིགས་གང་རྣམ་དག་རབ་ཏུ་
[048-29a2] ཤེས་དང་ལྡན། །བྱང་ཆུབ་སེམས་དཔའ་སྐྱེ་དང་ཚུལ་མཐུན་གང་།ཕ་མ་གང་ཞིག་དག་པའི་དངོས་དང་ལྡན། །ཛམྦུའི་གླིང་འདི་ཀུན་ཏུ་རྣམ་བལྟས་ན། །རྒྱལ་རིགས་རྒྱལ་
[048-29a3] རྒྱུད་ཆེ་བ་གང་ཡིན་པ། །ཀུན་ཀྱང་སྐྱོན་དང་བཅས་པར་རྗེས་བསམ་ནས། །ཤཱཀྱའི་རིགས་ནི་སྐྱོན་དང་བྲལ་བར་མཐོང། །ཟས་གཙང་རྒྱལ་པོའི་རིགས་ནང་རིགས་དང་ལྡན། །
[048-29a4] མི་དབང་རྒྱུད་ན་རྣམ་དག་ཆོ་རིགས་ཅན། །འབྱོར་ཅིང་རྒྱས་ལ་འཁྲུག་པ་མེད་པ་སྟེ། །སྐྱེ་བོ་དམ་པ་ཆོས་ལྡན་རིམ་གྲོ་ཅན། །སེར་སྐྱར་བརྗོད་པའི་གྲོང་ཁྱེར་སེམས་ཅན་
[048-29a5] གཞན༑ ༑ཀུན་ཀྱང་བསམ་པ་རབ་དག་ཆོས་དང་ལྡན། །སྐྱེད་མོས་ཀུན་དགའ་གཞལ་མེད་ཁང་གིས་བརྒྱན། །སྐྱེ་བའི་སར་ནི་སེར་སྐྱར་བརྗོད་པ་མཛེས། །ཀུན་ཀྱང་ཚན་ཆེན་
[048-29a6] སྟོབས་དང་ལྡན་པ་སྟེ། །གླང་པོ་གཉིས་སམ་གསུམ་གྱི་སྟོབས་ཀྱང་བདོག་འཕོང་རྩལ་བསླབ་པའི་ཕ་རོལ་མཐར་ཕྱིན་ཀྱང། །སྲོག་གི་དོན་དུ་གཞན་ལ་གནོད་མི་བྱེད། །ཟས་
[048-29a7] གཙང་རྒྱལ་པོའི་བུད་མེད་དབེན་པ་སྟེ། །བུད་མེད་དམ་པ་སྟོང་གི་མཆོག་ཏུ་ཕྱིན། །ཡིད་དུ་འོང་བ་སྒྱུ་འཕྲུལ་སྤྲུལ་པའི་གཟུགས། །དེ་ཡི་མིང་ཡང་ལྷ་མོ་སྒྱུ་འཕྲུལ་ཏེ། །


[048-29b0] [29B] 
[048-29b1] །འབྱེས་པའི་ལུས་ལྡན་ཡན་ལག་དྲི་མེད་སྡུག་ལྷ་དང་མི་རྣམས་གང་ཡང་རུང་བ་དག་སྒྱུ་འཕྲུལ་མཐོང་ན་གང་ངོམས་དེ་མེད་ཀྱང་
[048-29b2] འདོད་ཆགས་ཞེན་མེད་སྡང་བས་ཞེ་སྡང་མེད། །དེ་ནི་འཇམ་སྙན་དྲང་བའི་ངག་དང་ལྡན། །མི་བརླང་མི་རྩུབ་ཤིན་ཏུ་དེས་པ་སྟེ། །དེ་ནི་བཞིན་འཛུམ་ཁྲོ་གཉེར་རབ་ཏུ་སྤངས། །ངོ་ཚ་ཁྲེལ་
[048-29b3] ཡོད་ཆོས་སྤྱོད་ལྡན་པ་སྟེ། །ང་རྒྱལ་མེད་ཅིང་མ་ཁེངས་རྒོད་པ་མེད། །ཕྲག་དོག་མེད་ཅིང་སྒྱུ་དང་གཡོ་མེད་དེ། །གཏོང་ལ་དགའ་ཞིང་རྟག་ཏུ་བྱམས་སེམས་ལྡན། །ལས་ཡོད་ལྟ་ཞིང་
[048-29b4] ལོག་པའི་སྦྱོར་བ་སྤངས། །བདེན་ལ་གནས་ཤིང་ལུས་དང་ཡིད་རབ་བསྡམས། །ས་ལ་གང་ཡོད་བུད་མེད་སྐྱོན་མང་ཚོགས། །དེ་དག་ཐམས་ཅད་དེ་ལ་ཡོད་མ་ཡིན། །མི་ཡི་འཇིག་
[048-29b5] རྟེན་དྲི་ཟའི་འཇིག་རྟེན་ནམ། །ལྷ་ཡི་འཇིག་རྟེན་དག་ན་བུད་མེད་བཞིན། །ལྷ་མོ་སྒྱུ་འཕྲུལ་མཚུངས་མེད་ག་ལ་ལྷག་དྲང་སྲོང་ཆེན་པོའི་མར་ནི་དེ་འོས་ཏེ། །ཚེ་རབས་ལྔ་བརྒྱ་ཁོ་
[048-29b6] ནར་ཚང་བར་ཡང། །དེ་ནི་བྱང་ཆུབ་སེམས་དཔའི་མར་གྱུར་ཏོ། །དེ་དང་དེར་ནི་ཡབ་ཀྱང་ཟས་གཙང་སྟེ། །དེ་ཕྱིར་ཡོན་ཏན་ལྡན་པའི་མ་ཡི་འོས། །དཀའ་ཐུབ་ཅན་ལྟར་དེ་ནི་བརྟུལ་ཞུགས་
[048-29b7] གནས༑ ༑བརྟུལ་ཞུགས་རྗེས་སྤྱོད་རྟག་པར་ཆོས་ཀྱང་སྤྱོད། །རྒྱལ་པོས་གནང་སྟེ་མཆོག་སྦྱིན་ཐོབ་པས་ན། །འདོད་པ་མ་སྤྱད་ཟླ་བ་སུམ་ཅུ་གཉིས། །གང་གི་ཕྱོགས་ན་དེ་འདུག་


[048-30a0] [30A] 
[048-30a1] ༄༅། །འགྲེང་བའམ། །ཉལ་ཞིང་འགྲོ་བར་གྱུར་བའི་གནས་དག་ཀྱང། །དེ་ཡི་ལས་དགེ་གཞོལ་བའི་འོད་ཟེར་གྱིས། །ཤིན་ཏུ་སྣང་བར་འོད་ཀྱིས་གསལ་བར་
[048-30a2] གྱུར༑ ༑ལྷ་དང་ལྷ་མིན་མི་རྣམས་གང་ཡང་རུང། །འདོད་ཆགས་སེམས་ཀྱིས་བལྟ་བར་ནུས་པ་མེད། །སྤྱོད་ལམ་རྣམས་སུ་འཕགས་པའི་ཡོན་ཏན་ལྡན། །དེ་ལ་ཀུན་ཀྱང་མ་
[048-30a3] དང་བུ་མོར་ལྟ། །སྒྱུ་འཕྲུལ་ལྷ་མོའི་དགེ་བའི་ལས་ཀྱི་རྒྱུས་།རྒྱལ་པོའི་སྲིད་ནི་རབ་ཡངས་རྣམ་པར་འཕེལ། །ཁམས་ཀྱི་རྒྱལ་པོའང་འཇུག་པར་མི་བྱེད་ཅིང། །རྒྱལ་པོའི་གྲགས་
[048-30a4] དང་བརྗོད་པ་རྣམ་པར་འཕེལ། །དེ་ལྟར་སྒྱུ་འཕྲུལ་སྣོད་དུ་མཐུན་གྱུར་ཅིང། །དེ་ལྟར་སེམས་ཅན་དམ་པ་མཆོག་མཛེས་པས། །དེ་གཉིས་ཡོན་ཏན་མཆོག་དང་ལྡན་པས་
[048-30a5] ན༑ ༑འདི་ནི་བུར་འགྱུར་དེ་ནི་མ་ཡི་འོས། །ལྷ་མོ་ཡོན་ཏན་མཆོག་དང་ལྡན་པ་སྟེ། །གླང་པོ་ཁྲི་ཡི་སྟོབས་བདོག་མ་གཏོགས་པར། །ཛམྦུའི་རྒྱལ་མཚན་འདི་ན་མི་མཆོག་
[048-30a6] དེ༑ ༑འཛིན་པར་ནུས་པའི་བུད་མེད་གང་ཡང་མེད། །དེ་སྐད་ཆེ་བའི་ལྷ་ཡི་བུ་རྣམས་དང། །བྱང་ཆུབ་སེམས་དཔའ་ཤེས་རབ་རྒྱ་ཆེན་དག་ཤཱཀྱའི་རིགས་རྣམས་དགའ་བར་
[048-30a7] མཛད་པ་ཡི། །ཡུམ་དུ་ལེགས་ལྡན་སྒྱུ་འཕྲུལ་འགྱུར་ཞེས་ཟེར། །རིགས་ཡོངས་སུ་དག་པའི་ལེའུ་སྟེ། གསུམ་པའོ།། །།དགེ་སློང་དག་དེ་ལྟར་བྱང་ཆུབ་


[048-30b0] [30B] 
[048-30b1] གནས་ཀྱི་གཞལ་མེད་ཁང་ཆེན་པོ་ཆུ་དང་རྒྱལ་དཔག་ཚད་དྲུག་ཅུ་རྩ་བཞི་ཡོད་པ་གང་དུ་བྱང་ཆུབ་སེམས་
[048-30b2] དཔའ་འདུག་སྟེ། དགའ་ལྡན་གྱི་ལྷ་རྣམས་ལ་ཆོས་སྟོན་པ་རྒྱལ་མཚན་མཐོན་པོ་ཞེས་བྱ་བ་ཡོད་དེ། བྱང་ཆུབ་སེམས་དཔའ་དེ་གཞལ་མེད་ཁང་ཆེན་པོ་དེར་སོང་ནས་ཕྱིན་པ་
[048-30b3] དང། དགའ་ལྡན་གྱི་རིས་ཀྱི་ལྷའི་བུ་ཐམས་ཅད་ལ་སྨྲས་པ། ཁྱེད་རྣམས་འདིར་འདུ་བར་གྱིས་ཤིག་ཤི་འཕོ་བའི་རྣམ་པར་སྦྱོར་བ་ཞེས་བྱ་བའི་ཆོས་རྗེས་སུ་དྲན་པ་རྗེས་སུ་
[048-30b4] བསྟན་པ་ཐ་མའི་ཆོས་མཉན་པ་བྱང་ཆུབ་སེམས་དཔའ་ལས་ཉོན་ཅིག་།དེ་སྐད་ཀྱི་ཚིག་ཐོས་ནས་དགའ་ལྡན་གྱི་རིས་ཀྱི་ལྷའི་བུ་ཐམས་ཅད་ལྷའི་བུ་མོའི་ཚོགས་དང་བཅས་ཏེ་
[048-30b5] གཞལ་མེད་ཁང་ཆེན་པོ་དེར་འདུས་སོ། །དེར་བྱང་ཆུབ་སེམས་དཔའ་འཁོར་གྱི་ཁྱམས་གླིང་བཞི་པ་ཆེན་པོའི་འཇིག་རྟེན་གྱི་ཁམས་ཀྱི་ཚད་ཙམ་དུ་ཡངས་པར་བྱིན་གྱིས་
[048-30b6] བརླབས་པར་གྱུར་ནས་དེ་དེ་ཙམ་དུ་བཟང་ཞིང་དེ་ཙམ་དུ་བལྟ་ན་སྡུག་ལ། དེ་ཙམ་དུ་རྒྱན་གྱིས་རྒྱས་ཤིང་དེ་ཙམ་དུ་ཡིད་དུ་འོང་བར་གྱུར་པ་དེས་འདོད་པ་ན་སྤྱོད་པ་དང། གཟུགས་
[048-30b7] ན་སྤྱོད་པའི་ལྷའི་བུ་ཐམས་ཅད་རང་རང་གི་ཁྱིམ་གྱི་བཀོད་པ་ལ་དུར་ཁྲོད་ལྟ་བུའི་འདུ་ཤེས་སྐྱེས་པར་གྱུར་ཏོ། །དེ་ལ་བྱང་ཆུབ་སེམས་དཔའ་རང་གི་བསོད་ནམས་ཀྱི་རྣམ་པར་


[048-31a0] [31A] 
[048-31a1] ༄༅། །སྨན་པའི་རྒྱུ་མཐུན་པས་ཡོངས་སུ་བརྒྱན་པའི་སེངྒེའི་ཁྲི་ནོར་བུ་རིན་པོ་ཆེ་དུ་མས་རྩ་བ་སྤྲས་པ། ལྷའི་རས་བཅོས་བུའི་སྟན་དུ་མ་བཏིང་བ། ལྷའི་སྤོས་
[048-31a2] ཞིམ་པོ་དུ་མས་བསྒོམ་པ། བདུག་སྤོས་དམ་པ་མཆོག་ཏུ་བྱ་བ་དུ་མས་བདུགས་པ། ལྷའི་མེ་ཏོག་ཁ་དོག་དུ་མའི་དགྲ་མ་པ་བཀྲམ་པ། ནོར་བུ་རིན་པོ་ཆེའི་འོད་བརྒྱ་སྟོང་དུ་མ་
[048-31a3] འབར་བའི་གཟི་བརྗིད་ཅན། ནོར་བུ་རིན་པོ་ཆེ་དུ་མའི་དྲ་བས་གཡོགས་པ། རིན་པོ་ཆེའི་དྲིལ་བུ་གཡེར་ཁའི་དྲ་བ་དུ་མའི་སྒྲ་འབྱུང་བས་མངོན་པར་དགའ་བ་དང་ལྡན་པ། རིན་
[048-31a4] པོ་ཆེའི་དྲིལ་བུ་བརྒྱ་སྟོང་དུ་མ་མངོན་པར་དཀྲོལ་བའི་སྒྲ་དང་ལྡན་པ། རིན་པོ་ཆེའི་དྲ་བ་བརྒྱ་སྟོང་དུ་མས་ཡོངས་སུ་གསལ་བར་གྱུར་པ། རིན་པོ་ཆེའི་གདུགས་བརྒྱ་སྟོང་དུ་མས་
[048-31a5] ཀུན་ནས་བཀབ་པ། དར་བརྒྱ་སྟོང་དུ་མས་རབ་ཏུ་དཔྱངས་པ། དར་གྱི་ཕྲེང་བ་ལྔ་ལྡི་བརྒྱ་སྟོང་དུ་མས་ཤིན་ཏུ་བརྒྱན་པ་ལྷའི་བུ་མོ་བརྒྱ་སྟོང་དུ་མས་གླུ་བླངས་གར་བྱས་
[048-31a6] རོལ་མོ་བྱས་པ། ཡོན་ཏན་བརྒྱ་སྟོང་དུ་མ་ཀུན་ཏུ་བརྗོད་པ། འཇིག་རྟེན་སྐྱོང་བ་བརྒྱ་སྟོང་དུ་མས་རྗེས་སུ་བསྲུངས་པ། བརྒྱ་བྱིན་བརྒྱ་སྟོང་དུ་མས་ཕྱག་བྱས་པ། ཚངས་པ་
[048-31a7] བརྒྱ་སྟོང་དུ་མས་རབ་ཏུ་བཏུད་པ། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བཟུང་བ། ཕྱོགས་བཅུའི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་དུ་མ་


[048-31b0] [31B] 
[048-31b1] བསྐལ་པ་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པར་ཕ་རོལ་ཏུ་ཕྱིན་པ་ཚོགས་སུ་བྱས་པའི་བསོད་ནམས་ཀྱི་རྣམ་པར་སྨིན་པའི་རྒྱུ་མཐུན་པ་ལས་བྱུང་
[048-31b2] བ་དེ་ལྟ་བུ་ལ་འདུག་གོ་དགེ་སློང་དག་དེ་ལྟར་བྱང་ཆུབ་སེམས་དཔའ་སེངྒེའི་ཁྲི་ཆེན་པོ་ཡོན་ཏན་དེ་ལྟ་བུ་དང་ལྡན་པ་ལ་འདུག་ནས་ལྷའི་འཁོར་ཆེན་པོ་དེ་དག་ལ་སྨྲས་པ། གྲོགས་
[048-31b3] པོ་དག་བྱང་ཆུབ་སེམས་དཔའི་ལུས་བསོད་ནམས་བརྒྱའི་མཚན་གྱིས་ལེགས་པར་བརྒྱན་པ་ལ་ལྟོས། ཤར་དང། ལྷོ་དང། ནུབ་དང། བྱང་དང། འོག་དང། སྟེང་དང། ཕྱོགས་
[048-31b4] བཅུ་ཀུན་ན་བྱང་ཆུབ་སེམས་དཔའ་དགའ་ལྡན་གྱི་གནས་དམ་པ་ན་འཁོད་ཅིང་ཐམས་ཅད་ཀྱང་སྲིད་པ་ཐ་མ་ལ་མངོན་དུ་ཕྱོགས་པ་ལྷའི་ཚོགས་ཀྱིས་ཡོངས་སུ་བསྐོར་བ་
[048-31b5] འཆི་འཕོའི་རྣམ་པས་ལྷ་རྣམས་དགའ་བར་བྱེད་པའི་ཆོས་སྣང་བའི་སྒོ་ཡང་དག་པར་སྟོན་པ་ཚད་མེད། གྲངས་མེད། བགྲང་བ་ལས་འདས་པ་དག་ལ་ལྟོས། དེ་ནས་ལྷའི་འཁོར་
[048-31b6] དེ་ཐམས་ཅད་ཀྱིས་བྱང་ཆུབ་སེམས་དཔའི་བྱིན་གྱི་རླབས་ཀྱིས་བྱང་ཆུབ་སེམས་དཔའ་དེ་དག་མཐོང་བར་གྱུར་ཏེ། མཐོང་བར་གྱུར་ནས་ཀྱང་བྱང་ཆུབ་སེམས་དཔའ་ག་ལ་བ་དེ་
[048-31b7] ལེགས་སུ་ཐལ་མོ་སྦྱར་བ་བཏུད་དེ་ཡན་ལག་ལྔས་ཕྱག་འཚལ་ནས་འདི་སྐད་དུ། འདི་ལྟར་བདག་ཅག་གིས་བལྟས་པ་ཙམ་གྱིས་བྱང་ཆུབ་སེམས་དཔའ་འདི་སྙེད་ཅིག་མཐོང་


[048-32a0] [32A] 
[048-32a1] ༄༅། །བ་ནི་བྱང་ཆུབ་སེམས་དཔའི་བྱིན་གྱི་རླབས་བསམ་གྱིས་མི་ཁྱབ་སྟེ། ལེགས་སོ་ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནས་བྱང་ཆུབ་སེམས་དཔས་
[048-32a2] ཡང་ལྷའི་འཁོར་ཆེན་པོ་དེ་དག་ལ་བོས་ནས་འདི་སྐད་ཅེས་སྨྲས་ཏེ་གྲོགས་པོ་དག་དེ་བས་ན། བྱང་ཆུབ་སེམས་དཔའ་དེ་དག་ལྷའི་བུ་དེ་དག་ལ་གང་སྟོན་པ་འཆི་འཕོའི་
[048-32a3] རྣམ་པར་ལྷ་རྣམས་དགའ་བར་བྱེད་པའི་ཆོས་སྣང་བའི་སྒོ་ཉོན་ཅིག་གྲོགས་པོ་དག་ཆོས་སྣང་བའི་སྒོ་བརྒྱ་རྩ་བརྒྱད་པོ་འདི་དག་ནི་བྱང་ཆུབ་སེམས་དཔའ་འཆི་འཕོའི་
[048-32a4] དུས་ལ་བབ་པའི་ཚེ་ལྷའི་འཁོར་ལ་གདོན་མི་ཟ་བར་ཡང་དག་པར་བསྟན་པར་བྱ་བ་སྟེ། བརྒྱ་རྩ་བརྒྱད་གང་ཞེ་ན། འདི་ལྟ་སྟེ་གྲོགས་པོ་དག་དད་པ་ནི་ཆོས་སྣང་བའི་
[048-32a5] སྒོ་སྟེ༑ བསམ་པ་མི་ཕྱེད་པར་འགྱུར་རོ། །དང་བ་ནི་ཆོས་སྣང་བའི་སྒོ་སྟེ། སེམས་རྙོག་པ་ཅན་དང་བར་འགྱུར་རོ། །མཆོག་ཏུ་དགའ་བ་ནི་ཆོས་སྣང་བའི་སྒོ་སྟེ། ལུས་
[048-32a6] ཤིན་ཏུ་སྦྱངས་པར་འགྱུར་རོ། །དགའ་བ་ནི་ཆོས་སྣང་བའི་སྒོ་སྟེ། སེམས་རྣམ་པར་དག་པར་འགྱུར་རོ། །ལུས་ཀྱི་སྡོམ་པ་ནི་ཆོས་སྣང་བའི་སྒོ་སྟེ། ལུས་ཀྱི་ཉེས་པ་རྣམ་
[048-32a7] པ་གསུམ་ཡོངས་སུ་དག་པར་འགྱུར་རོ། །ངག་གི་སྡོམ་པ་ནི་ཆོས་སྣང་བའི་སྒོ་སྟེ། ངག་གི་ཉེས་པ་བཞི་ཡོངས་སུ་སྤོང་བར་འགྱུར་རོ་།ཡིད་ཀྱི་སྡོམ་པ་ནི་ཆོས་སྣང་


[048-32b0] [32B] 
[048-32b1] ཡིད་ཀྱི་བརྣབ་སེམས་དང། གནོད་སེམས་དང། ལོག་པར་ལྟ་བ་སྤོང་བར་འགྱུར་རོ། །སངས་རྒྱས་རྗེས་སུ་དྲན་པ་ནི་ཆོས་སྣང་བའི་སྒོ་སྟེ། སངས་རྒྱས་མཐོང་བ་
[048-32b2] རྣམ་པར་དག་པར་འགྱུར་རོ། །ཆོས་རྗེས་སུ་དྲན་པ་ནི་ཆོས་སྣང་བའི་སྒོ་སྟེ། ཆོས་བསྟན་པ་རྣམ་པར་དག་པར་འགྱུར་རོ། །དགེ་འདུན་རྗེས་སུ་དྲན་པ་ནི་ཆོས་སྣང་བའི་སྒོ་སྟེ་
[048-32b3] སྐྱོན་མེད་པར་འཇུག་པར་འགྱུར་རོ། །གཏོང་བ་རྗེས་སུ་དྲན་པ་ནི་ཆོས་སྣང་བའི་སྒོ་སྟེ། རྫས་ཐམས་ཅད་རབ་ཏུ་སྤོང་བར་འགྱུར་རོ། །ཚུལ་ཁྲིམས་རྗེས་སུ་དྲན་པ་ནི་ཆོས་སྣང་
[048-32b4] བའི་སྒོ་སྟེ། སྨོན་ལམ་ཡོངས་སུ་རྫོགས་པར་འགྱུར་རོ། །ལྷ་རྗེས་སུ་དྲན་པ་ནི་ཆོས་སྣང་བའི་སྒོ་སྟེ། སེམས་རྒྱ་ཆེན་པོར་འགྱུར་རོ་།བྱམས་པ་ནི་ཆོས་སྣང་བའི་སྒོ་སྟེ། རྫས་
[048-32b5] ལས་བྱུང་བའི་བསོད་ནམས་བྱ་བའི་དངོས་པོ་ཐམས་ཅད་ཟིལ་གྱིས་གནོན་པར་འགྱུར་རོ། །སྙིང་རྗེ་ནི་ཆོས་སྣང་བའི་སྒོ་སྟེ། རྣམ་པར་འཚེ་བ་མེད་པ་ལྷུར་ལེན་པར་འགྱུར་རོ། །
[048-32b6] དགའ་བ་ནི་ཆོས་སྣང་བའི་སྒོ་སྟེ། མི་དགའ་བ་ཐམས་ཅད་སེལ་བར་འགྱུར་རོ། །བཏང་སྙོམས་ནི་ཆོས་སྣང་བའི་སྒོ་སྟེ། འདོད་པ་ལ་སྨོད་པར་འགྱུར་རོ། །མི་རྟག་པར་སོ་སོར་རྟོག་
[048-32b7] པ་ནི་ཆོས་སྣང་བའི་སྒོ་སྟེ། འདོད་པ་དང། གཟུགས་ཡོད་པ་དང་གཟུགས་མེད་པའི་འདོད་ཆགས་ལས་ཡང་དག་པར་འདའ་བར་འགྱུར་རོ་།སྡུག་བསྔལ་དུ་སོ་སོར་རྟོག་པ་ནི་


[048-33a0] [33A] 
[048-33a1] ༄༅། །ཆོས་སྣང་བའི་སྒོ་སྟེ། སྨོན་ལམ་ཀུན་ཏུ་ཆད་པར་འགྱུར་རོ། །བདག་མེད་པར་སོ་སོར་རྟོག་པ་ནི་ཆོས་སྣང་བའི་སྒོ་སྟེ། བདག་ལ་མངོན་པར་ཞེན་པ་
[048-33a2] མེད་པར་འགྱུར་རོ། །ཞི་བར་སོ་སོར་རྟོག་པ་ནི་ཆོས་སྣང་བའི་སྒོ་སྟེ། རྗེས་སུ་ཆགས་པ་འབར་བ་མེད་པར་འགྱུར་རོ། །ངོ་ཚ་ཤེས་པ་ནི་ཆོས་སྣང་བའི་སྒོ་སྟེ། ནང་ཉེ་བར་
[048-33a3] ཞི་བར་འགྱུར་རོ། །ཁྲེལ་ཡོད་པ་ནི་ཆོས་སྣང་བའི་སྒོ་སྟེ། ཕྱི་རོལ་ཉེ་བར་ཞི་བར་འགྱུར་རོ། །བདེན་པ་ནི་ཆོས་སྣང་བའི་སྒོ་སྟེ། ལྷ་དང་མི་རྣམས་ལ་མི་སླུ་བར་འགྱུར་རོ། །
[048-33a4] ཡང་དག་པ་ནི་ཆོས་སྣང་བའི་སྒོ་སྟེ། བདག་ལ་སླུ་བ་མེད་པར་འགྱུར་རོ། །ཆོས་སྤྱད་པ་ནི་ཆོས་སྣང་བའི་སྒོ་སྟེ། ཆོས་ལ་རྟེན་པར་འགྱུར་རོ། །གསུམ་ལ་སྐྱབས་སུ་འགྲོ་བ་
[048-33a5] ནི་ཆོས་སྣང་བའི་སྒོ་སྟེ། ངན་སོང་གསུམ་ལས་ཡང་དག་པར་འདའ་བར་འགྱུར་རོ། །བྱས་པ་གཟོ་བ་ནི་ཆོས་སྣང་བའི་སྒོ་སྟེ། དགེ་བའི་རྩ་བ་བྱས་པ་རྣམས་ཆུད་མི་ཟ་བར་
[048-33a6] འགྱུར་རོ། །བྱས་པ་རིག་པ་ནི་ཆོས་སྣང་བའི་སྒོ་སྟེ། གཞན་ལ་བརྙས་པ་མེད་པར་འགྱུར་རོ། །བདག་ཤེས་པ་ནི་ཆོས་སྣང་བའི་སྒོ་སྟེ། བདག་ལ་བསྟོད་པ་མེད་པར་འགྱུར་རོ། །
[048-33a7] སེམས་ཅན་ཤེས་པ་ནི་ཆོས་སྣང་བའི་སྒོ་སྟེ། གཞན་ལ་སྨོད་པ་མེད་པར་འགྱུར་རོ། །ཆོས་ཤེས་པ་ནི་ཆོས་སྣང་བའི་སྒོ་སྟེ། ཆོས་ཀྱི་རྗེས་སུ་མཐུན་པའི་ཆོས་ལ་ནན་ཏན་


[048-33b0] [33B] 
[048-33b1] །དུས་ཤེས་པ་ནི་ཆོས་སྣང་བའི་སྒོ་སྟེ་མཐོང་བ་དོན་ཡོད་པར་འགྱུར་རོ། །ང་རྒྱལ་བཅོམ་པ་ནི་ཆོས་སྣང་བའི་སྒོ་སྟེ། ཡེ་ཤེས་ཡོངས་སུ་རྫོགས་པར་འགྱུར་རོ། །
[048-33b2] ཞེ་འགྲས་པ་མེད་པའི་སེམས་ནི་ཆོས་སྣང་བའི་སྒོ་སྟེ། བདག་དང་གཞན་རྗེས་སུ་སྲུང་བར་འགྱུར་རོ། །འཁོན་དུ་མི་འཛིན་པ་ནི་ཆོས་སྣང་བའི་སྒོ་སྟེ། འགྱོད་པ་མེད་པར་འགྱུར་
[048-33b3] རོ༑ ༑མོས་པ་ནི་ཆོས་སྣང་བའི་སྒོ་སྟེ། ཐེ་ཚོམ་མེད་པ་ལྷུར་ལེན་པར་འགྱུར་རོ། །མི་སྡུག་པར་སོ་སོར་རྟོག་པ་ནི་ཆོས་སྣང་བའི་སྒོ་སྟེ། འདོད་པ་ལ་རྣམ་པར་རྟོག་པ་སྤོང་བར་
[048-33b4] འགྱུར་རོ། །གནོད་སེམས་མེད་པ་ནི་ཆོས་སྣང་བའི་སྒོ་སྟེ། གནོད་སེམས་ཀྱི་རྣམ་པར་རྟོག་པ་སྤོང་བར་འགྱུར་རོ། །གཏི་མུག་མེད་པ་ནི་ཆོས་སྣང་བའི་སྒོ་སྟེ། མི་ཤེས་པ་རྣམ་པར་
[048-33b5] སེལ་བར་འགྱུར་རོ། །ཆོས་དོན་དུ་གཉེར་བ་ནི་ཆོས་སྣང་བའི་སྒོ་སྟེ། དོན་ལ་རྟོན་པར་འགྱུར་རོ། །ཆོས་འདོད་པ་ནི་ཆོས་སྣང་བའི་སྒོ་སྟེ། ཆོས་སྣང་བ་ཐོབ་པར་འགྱུར་རོ། །ཐོས་པ་
[048-33b6] ཚོལ་བ་ནི་ཆོས་སྣང་བའི་སྒོ་སྟེ། ཚུལ་བཞིན་དུ་ཆོས་ལ་སོ་སོར་རྟོག་པར་འགྱུར་རོ། །ཡང་དག་པའི་སྦྱོར་བ་ནི་ཆོས་སྣང་བའི་སྒོ་སྟེ། ཡང་དག་པར་ནན་ཏན་བྱེད་པར་འགྱུར་རོ། །
[048-33b7] མིང་དང་གཟུགས་ཡོངས་སུ་ཤེས་པ་ནི་ཆོས་སྣང་བའི་སྒོ་སྟེ་ཆགས་པ་ཐམས་ཅད་ལས་ཡང་དག་པར་འདའ་བར་འགྱུར་རོ། །རྒྱུར་ལྟ་བ་ཡང་དག་པར་འཇོམས་པ་ནི་ཆོས་སྣང་


[048-34a0] [34A] 
[048-34a1] ༄༅། །པའི་སྒོ་སྟེ། རིག་པ་དང་རྣམ་པར་གྲོལ་བ་ཐོབ་པར་འགྱུར་རོ། །རྗེས་སུ་ཆགས་པ་དང་ཁོང་ཁྲོ་བ་སྤོང་བ་ནི་ཆོས་སྣང་བའི་སྒོ་སྟེ། མཐོ་བར་སེམས་པ་མེད་
[048-34a2] ཅིང་དམའ་བར་སེམས་པ་མེད་པར་འགྱུར་རོ། །ཕུང་པོ་ལ་མཁས་པ་ནི་ཆོས་སྣང་བའི་སྒོ་སྟེ། སྡུག་བསྔལ་ཡོངས་སུ་ཤེས་པར་འགྱུར་རོ་།ཁམས་མཉམ་པ་ཉིད་ནི་ཆོས་
[048-34a3] སྣང་བའི་སྒོ་སྟེ། ཀུན་འབྱུང་བ་སྤོང་བར་འགྱུར་རོ། །སྐྱེ་མཆེད་བསལ་བ་ནི་ཆོས་སྣང་བའི་སྒོ་སྟེ། ལམ་སྒོམ་པར་འགྱུར་རོ། །མི་སྐྱེ་བའི་བཟོད་པ་ནི་ཆོས་སྣང་བའི་སྒོ་
[048-34a4] སྟེ༑ འགོག་པ་མངོན་དུ་བྱེད་པར་འགྱུར་རོ། །ལུས་ལ་སོང་བའི་དྲན་པ་ནི་ཆོས་སྣང་བའི་སྒོ་སྟེ། ལུས་དབེན་པར་འགྱུར་རོ། །ཚོར་བ་ལ་སོང་བའི་དྲན་པ་ནི་ཆོས་སྣང་
[048-34a5] བའི་སྒོ་སྟེ། ཚོར་བ་ཐམས་ཅད་རྒྱུན་ཆད་པར་འགྱུར་རོ། །སེམས་ལ་སོང་བའི་དྲན་པ་ནི་ཆོས་སྣང་བའི་སྒོ་སྟེ། སེམས་ལ་སྒྱུ་མ་ལྟ་བུར་སོ་སོར་རྟོག་པར་འགྱུར་རོ། །ཆོས་ལ་
[048-34a6] སོང་བའི་དྲན་པ་ནི་ཆོས་སྣང་བའི་སྒོ་སྟེ། རབ་རིབ་དང་བྲལ་བའི་ཡེ་ཤེས་སུ་འགྱུར་རོ། །ཡང་དག་པའི་སྤོང་བ་བཞི་ནི་ཆོས་སྣང་བའི་སྒོ་སྟེ། མི་དགེ་བའི་ཆོས་ཐམས་
[048-34a7] ཅད་སྤོང་བ་དང། དགེ་བའི་ཆོས་ཐམས་ཅད་ཡོངས་སུ་རྫོགས་པར་འགྱུར་རོ། །རྫུ་འཕྲུལ་གྱི་རྐང་པ་བཞི་ནི་ཆོས་སྣང་བའི་སྒོ་སྟེ། ལུས་དང་སེམས་ཡང་བར་འགྱུར་རོ། །དད་


[048-34b0] [34B] 
[048-34b1] གཞན་གྱི་དྲིང་མི་འཇོག་པར་འགྱུར་རོ། །བརྩོན་འགྲུས་ཀྱི་དབང་པོ་ནི་ཆོས་སྣང་བའི་སྒོ་སྟེ། ཤིན་ཏུ་རྟོགས་པའི་ཡེ་ཤེས་དང་ལྡན་པར་
[048-34b2] འགྱུར་རོ། །དྲན་པའི་དབང་པོ་ནི་ཆོས་སྣང་བའི་སྒོ་སྟེ། ལས་ལེགས་པར་བྱས་པར་འགྱུར་རོ། །ཏིང་ངེ་འཛིན་གྱི་དབང་པོ་ནི་ཆོས་སྣང་བའི་སྒོ་སྟེ། སེམས་རྣམ་པར་གྲོལ་བར་
[048-34b3] འགྱུར་རོ། །ཤེས་རབ་ཀྱི་དབང་པོ་ནི། ཆོས་སྣང་བའི་སྒོ་སྟེ་མངོན་སུམ་གྱི་ཡེ་ཤེས་སུ་འགྱུར་རོ། །དད་པའི་སྟོབས་ནི་ཆོས་སྣང་བའི་སྒོ་སྟེ། བདུད་ཀྱི་སྟོབས་ལས་ཡང་དག་པར་
[048-34b4] འདའ་བར་འགྱུར་རོ། །བརྩོན་འགྲུས་ཀྱི་སྟོབས་ནི་ཆོས་སྣང་བའི་སྒོ་སྟེ། ཕྱིར་མི་ལྡོག་པར་འགྱུར་རོ། །དྲན་པའི་སྟོབས་ནི་ཆོས་སྣང་བའི་སྒོ་སྟེ། མི་འཕྲོག་པར་འགྱུར་རོ། །ཏིང་ངེ་
[048-34b5] འཛིན་གྱི་སྟོབས་ནི་ཆོས་སྣང་བའི་སྒོ་སྟེ། རྣམ་པར་རྟོག་པ་ཐམས་ཅད་སྤོང་བར་འགྱུར་རོ། །ཤེས་རབ་ཀྱི་སྟོབས་ནི་ཆོས་སྣང་བའི་སྒོ་སྟེ། མི་ཐུལ་བར་འགྱུར་རོ། །དྲན་པ་ཡང་དག་བྱང་
[048-34b6] ཆུབ་ཀྱི་ཡན་ལག་ནི་ཆོས་སྣང་བའི་སྒོ་སྟེ། ཆོས་ཇི་ལྟ་བ་བཞིན་དུ་རབ་ཏུ་ཤེས་པར་འགྱུར་རོ། །ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་ནི་ཆོས་སྣང་བའི་སྒོ་སྟེ། ཆོས་ཐམས་
[048-34b7] ཅད་ཡོངས་སུ་རྫོགས་པར་འགྱུར་རོ། །བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་ནི་ཆོས་སྣང་བའི་སྒོ་སྟེ། ཤིན་ཏུ་རྟོགས་པའི་བློ་དང་ལྡན་པར་འགྱུར་རོ། །དགའ་བ་ཡང་དག་བྱང་ཆུབ་


[048-35a0] [35A] 
[048-35a1] ༄༅། །ཀྱི་ཡན་ལག་ནི་ཆོས་སྣང་བའི་སྒོ་སྟེ། ཏིང་ངེ་འཛིན་སྒྲུབ་པར་འགྱུར་རོ། །ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་ནི་ཆོས་སྣང་བའི་སྒོ་སྟེ་
[048-35a2] བྱ་བ་བྱས་པར་འགྱུར་རོ། །ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་ནི་ཆོས་སྣང་བའི་སྒོ་སྟེ། ཆོས་ཐམས་ཅད་མཉམ་པ་ཉིད་དུ་ཁོང་དུ་ཆུད་པར་འགྱུར་རོ། །བཏང་སྙོམས་ཡང་
[048-35a3] དག་བྱང་ཆུབ་ཀྱི་ཡན་ལག་ནི་ཆོས་སྣང་བའི་སྒོ་སྟེ། སྐྱེ་བོ་ཐམས་ཅད་ལ་སྨོད་པར་འགྱུར་རོ། །ཡང་དག་པའི་ལྟ་བ་ནི་ཆོས་སྣང་བའི་སྒོ་སྟེ། སྐྱོན་མེད་པར་འཇུག་པར་འགྱུར་
[048-35a4] རོ༑ ༑ཡང་དག་པའི་རྟོག་པ་ནི་ཆོས་སྣང་བའི་སྒོ་སྟེ། རྟོག་པ་དང། རྣམ་པར་རྟོག་པ་དང། ཡོངས་སུ་རྟོག་པ་ཐམས་ཅད་སྤོང་བར་འགྱུར་རོ། །ཡང་དག་པའི་དག་ནི་ཆོས་སྣང་
[048-35a5] བའི་སྒོ་སྟེ། ཡི་གེ་དང། སྒྲ་དང། སྐད་དང། ཚིག་གི་ལམ་ཐམས་ཅད་བྲག་ཅ་དང་མཉམ་པ་ཉིད་དུ་རྟོགས་པར་འགྱུར་རོ། །ཡང་དག་པའི་ལས་ཀྱི་མཐའ་ནི་ཆོས་སྣང་བའི་
[048-35a6] སྒོ་སྟེ། ལས་མེད་ཅིང་རྣམ་པར་སྨིན་པ་མེད་པར་འགྱུར་རོ། །ཡང་དག་པའི་འཚོ་བ་ནི་ཆོས་སྣང་བའི་སྒོ་སྟེ། ཚོལ་བ་ཐམས་ཅད་རྒྱུན་དུ་ཆད་པར་འགྱུར་རོ། །ཡང་དག་པའི་རྩོལ་
[048-35a7] བ་ནི་ཆོས་སྣང་བའི་སྒོ་སྟེ། ཕ་རོལ་གྱི་ངོགས་སུ་ཕྱིན་པར་འགྱུར་རོ། །ཡང་དག་པའི་དྲན་པ་ནི་ཆོས་སྣང་བའི་སྒོ་སྟེ། དྲན་པ་མེད་ཅིང་ཡིད་ལ་བྱེད་པ་མེད་པར་འགྱུར་རོ། །


[048-35b0] [35B] 
[048-35b1] སེམས་མི་འཁྲུགས་པའི་ཏིང་ངེ་འཛིན་ཐོབ་པར་འགྱུར་རོ། །བྱང་ཆུབ་ཀྱི་སེམས་ནི་ཆོས་སྣང་བའི་སྒོ་སྟེ། དཀོན་མཆོག་
[048-35b2] གསུམ་གྱི་རིགས་རྒྱུན་མི་ཆད་པར་འགྱུར་རོ། །བསམ་པ་ནི་ཆོས་སྣང་བའི་སྒོ་སྟེ། ཐེག་པ་དམན་པ་ལ་འདོད་པ་མེད་པར་འགྱུར་རོ། །ལྷག་པའི་བསམ་པ་ནི་ཆོས་སྣང་བའི་སྒོ་སྟེ་
[048-35b3] སངས་རྒྱས་ཀྱི་ཆོས་རྒྱ་ཆེན་པོ་ལ་ལྷག་པར་དམིགས་པར་འགྱུར་རོ་།སྦྱོར་བ་ནི་ཆོས་སྣང་བའི་སྒོ་སྟེ། དགེ་བའི་ཆོས་ཐམས་ཅད་ཡོངས་སུ་རྫོགས་པར་འགྱུར་རོ། །སྦྱིན་པའི་ཕ་
[048-35b4] རོལ་ཏུ་ཕྱིན་པ་ནི་ཆོས་སྣང་བའི་སྒོ་སྟེ། མཚན་དང། དཔེ་བྱད་བཟང་པོ་དང། སངས་རྒྱས་ཀྱི་ཞིང་ཡོངས་སུ་དག་པར་འགྱུར་ཞིང་སེར་སྣ་ཅན་གྱི་སེམས་ཅན་ཡོངས་སུ་སྨིན་པར་བྱེད་
[048-35b5] པར་འགྱུར་རོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནི་ཆོས་སྣང་བའི་སྒོ་སྟེ། མི་ཁོམ་པ་དང། ངན་འགྲོ་ཐམས་ཅད་ལས་ཡང་དག་པར་འདའ་ཞིང་ཚུལ་ཁྲིམས་འཚལ་བའི་སེམས་
[048-35b6] ཅན་ཡོངས་སུ་སྨིན་པར་བྱེད་པར་འགྱུར་རོ། །བཟོད་པའི་ཕ་རོལ་ཏུ་ཕྱིན་པ་ནི་ཆོས་སྣང་བའི་སྒོ་སྟེ། གནོད་སེམས་དང། ཐ་བ་དང་ཞེ་སྡང་དང། ང་རྒྱལ་དང། དྲེགས་པ་དང་
[048-35b7] རྒྱགས་པ་སྤོང་བར་འགྱུར་ཞིང་གནོད་སེམས་ཅན་གྱི་སེམས་ཅན་ཡོངས་སུ་སྨིན་པར་བྱེད་པར་འགྱུར་རོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་ནི་ཆོས་སྣང་བའི་སྒོ་སྟེ། དགེ་བའི་


[048-36a0] [36A] 
[048-36a1] ༄༅། །ཆོས་བརྩམས་པ་ཐམས་ཅད་ཉམས་སུ་ལོན་པར་འགྱུར་ཞིང་ལེ་ལོ་ཅན་གྱི་སེམས་ཅན་ཡོངས་སུ་སྨིན་པར་བྱེད་པར་འགྱུར་རོ། །བསམ་གཏན་གྱི་ཕ་རོལ་
[048-36a2] ཏུ་ཕྱིན་པ་ནི་ཆོས་སྣང་བའི་སྒོ་སྟེ། བསམ་གཏན་དང་མངོན་པར་ཤེས་པ་ཐམས་ཅད་བསྐྱེད་ཅིང་སེམས་གཡེང་པ་ཅན་གྱི་སེམས་ཅན་ཡོངས་སུ་སྨིན་པར་བྱེད་པར་འགྱུར་རོ། །
[048-36a3] ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཆོས་སྣང་བའི་སྒོ་སྟེ། མ་རིག་པ་དང། གཏི་མུག་གི་མུན་པ་མུན་ནག་དང། དམིགས་པའི་ལྟ་བ་སྤོང་ཞིང་ཤེས་རབ་ཀྱི་འཆལ་པའི་སེམས་ཅན་
[048-36a4] ཡོངས་སུ་སྨིན་པར་བྱེད་པར་འགྱུར་རོ། །ཐབས་མཁས་པ་ནི་ཆོས་སྣང་བའི་སྒོ་སྟེ། སེམས་ཅན་ཇི་ལྟར་མོས་པ་བཞིན་དུ་སྤྱོད་ལམ་སྟོན་ཅིང་སངས་རྒྱས་ཀྱི་ཆོས་ཐམས་
[048-36a5] ཅད་སྒྲུབ་པར་འགྱུར་རོ། །བསྡུ་བའི་དངོས་པོ་བཞི་ནི། ཆོས་སྣང་བའི་སྒོ་སྟེ། སེམས་ཅན་ཐམས་ཅད་སྡུད་ཅིང་བྱང་ཆུབ་བརྙེས་པ་ལས་ཆོས་ནོད་པར་འགྱུར་རོ། །སེམས་ཅན་
[048-36a6] ཡོངས་སུ་སྨིན་པར་བྱ་བ་ནི་ཆོས་སྣང་བའི་སྒོ་སྟེ། བདག་གི་བདེ་བ་ལ་མི་ཆགས་ཤིང་ཡོངས་སུ་སྐྱོ་བ་མེད་པར་འགྱུར་རོ། །དམ་པའི་ཆོས་ཡོངས་སུ་འཛིན་པ་ནི་ཆོས་སྣང་
[048-36a7] བའི་སྒོ་སྟེ། སེམས་ཅན་ཐམས་ཅད་ཀྱི་ཀུན་ནས་ཉོན་མོངས་པ་སྤོང་བར་འགྱུར་རོ། །བསོད་ནམས་ཀྱི་ཚོགས་ནི་ཆོས་སྣང་བའི་སྒོ་སྟེ་སེམས་ཅན་ཐམས་ཅད་ཉེ་བར་འཚོ་


[048-36b0] [36B] 
[048-36b1] །ཡེ་ཤེས་ཀྱི་ཚོགས་ནི་ཆོས་སྣང་བའི་སྒོ་སྟེ་སྟོབས་བཅུ་ཡོངས་སུ་རྫོགས་པར་འགྱུར་རོ། །ཞི་གནས་ཀྱི་ཚོགས་ནི་ཆོས་སྣང་བའི་སྒོ་སྟེ། དེ་བཞིན་གཤེགས་པ་
[048-36b2] ཏིང་ངེ་འཛིན་ཐོབ་པར་འགྱུར་རོ། །ལྷག་མཐོང་གི་ཚོགས་ནི་ཆོས་སྣང་བའི་སྒོ་སྟེ། ཤེས་རབ་ཀྱི་མིག་ཐོབ་པར་འགྱུར་རོ། །སོ་སོ་ཡང་དག་པར་རིག་པ་ལ་འཇུག་པ་ནི་ཆོས་སྣང་
[048-36b3] བའི་སྒོ་སྟེ། ཆོས་ཀྱི་མིག་ཐོབ་པར་འགྱུར་རོ། །རྟོན་པ་ལ་འཇུག་པ་ནི་ཆོས་སྣང་བའི་སྒོ་སྟེ། སངས་རྒྱས་ཀྱི་སྤྱན་ཡོངས་སུ་དག་པར་འགྱུར་རོ། །གཟུངས་ཐོབ་པ་ནི་ཆོས་སྣང་བའི་སྒོ་
[048-36b4] སྟེ༑ སངས་རྒྱས་ཀྱིས་གསུངས་པ་ཐམས་ཅད་འཛིན་པར་འགྱུར་རོ་།སྤོབས་པ་ཐོབ་པ་ནི་ཆོས་སྣང་བའི་སྒོ་སྟེ། སེམས་ཅན་ཐམས་ཅད་ལེགས་པར་བཤད་པས་ཚིམ་པར་བྱེད་པར་
[048-36b5] འགྱུར་རོ། །རྗེས་སུ་མཐུན་པའི་ཆོས་ཀྱི་བཟོད་པ་ནི་ཆོས་སྣང་བའི་སྒོ་སྟེ། སངས་རྒྱས་ཀྱི་ཆོས་ཐམས་ཅད་དང་མཐུན་པར་འགྱུར་རོ་།མི་སྐྱེ་བའི་ཆོས་ལ་བཟོད་པ་ནི་ཆོས་སྣང་
[048-36b6] བའི་སྒོ་སྟེ། ལུང་བསྟན་པ་ཐོབ་པར་འགྱུར་རོ། །ཕྱིར་མི་ལྡོག་པའི་ས་ནི་ཆོས་སྣང་བའི་སྒོ་སྟེ། སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་འགྱུར་རོ། །ས་ནས་སར་
[048-36b7] འཕར་བའི་ཡེ་ཤེས་ནི་ཆོས་སྣང་བའི་སྒོ་སྟེ། ཐམས་ཅད་མཁྱེན་པའི་ཡེ་ཤེས་ཀྱིས་དབང་བསྐུར་བར་འགྱུར་རོ། །དབང་བསྐུར་བའི་ས་ནི་ཆོས་སྣང་བའི་སྒོ་སྟེ། མངལ་དུ་


[048-37a0] [37A] 
[048-37a1] ༄༅། །འཇུག་པ་དང། བཙས་པ་དང། མངོན་པར་འབྱུང་བ་དང་དཀའ་བ་སྤྱད་པ་དང། བྱང་ཆུབ་ཀྱི་སྙིང་པོར་འགྲོ་བ་དང་བདུད་གདུལ་བ་དང། བྱང་ཆུབ་
[048-37a2] རྣམ་པར་འཚང་རྒྱ་བ་དང། ཆོས་ཀྱི་འཁོར་ལོ་བསྐོར་བ་དང་ཡོངས་སུ་མྱ་ངན་ལས་འདས་པ་ཆེན་པོ་སྟོན་པར་འགྱུར་རོ། །གྲོགས་པོ་དག་འདི་དག་ནི་ཆོས་སྣང་བའི་སྒོ་
[048-37a3] བརྒྱ་རྩ་བརྒྱད་ཅེས་བྱ་བ་སྟེ། བྱང་ཆུབ་སེམས་དཔའ་འཆི་འཕོ་བའི་དུས་ཀྱི་ཚེ་ལྷའི་འཁོར་དུ་གདོན་མི་ཟ་བར་གང་བསྟན་པར་བྱ་བའོ། །དགེ་སློང་དག་བྱང་ཆུབ་སེམས་དཔས་
[048-37a4] ཆོས་སྣང་བའི་སྒོའི་ལེའུ་འདི་བསྟན་པའི་ཚེ་ལྷའི་འཁོར་དེ་ལས་ལྷའི་བུ་བརྒྱད་ཁྲི་བཞི་སྟོང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །
[048-37a5] ལྷའི་བུ་སྔོན་ཡོངས་སུ་སྦྱངས་པ་བྱས་པ་སུམ་ཁྲི་ཉིས་སྟོང་ནི་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །ལྷའི་བུ་བྱེ་བ་སུམ་ཅུ་རྩ་དྲུག་ནི་ཆོས་རྣམ་ལ་ཆོས་ཀྱི་མིག་
[048-37a6] རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་དགའ་ལྡན་གྱི་གནས་ཐམས་ཅད་ཀྱང་ལྷའི་མེ་ཏོག་གིས་བུས་མོ་ནུབ་ཙམ་དུ་ཡོག་པར་གྱུར་ཏོ། །དགེ་སློང་དག་དེ་ལྟར་བྱང་
[048-37a7] ཆུབ་སེམས་དཔས་ལྷའི་འཁོར་དེ་དག་རྒྱ་ཆེར་དགའ་བར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གང་གི་ཚེ་ན་དགའ་ལྡན་གནས་མཆོག་ནས། འདྲེན་པ་


[048-37b0] [37B] 
[048-37b1] །ལྷ་རྣམས་དག་ལ་ཚིག་ཏུ་སྨྲ་བ་ནི། །བག་མེད་མཐའ་དག་རྣམ་པར་སྤོངས་ཞེས་སྨྲ། །ལྷ་ཡི་དགའ་བ་རྣམ་མང་ཇི་སྙེད་པ། །ཡིད་ཀྱིས་བསམ་པས་
[048-37b2] འབྱུང་བ་དཔལ་ལྡན་པ། །ཐམས་ཅད་ལས་དགེའི་རྒྱུ་ལས་བྱུང་བ་སྟེ། །དེ་ནི་དགེ་བའི་ལས་ཀྱི་འབྲས་བུ་ཡིན། །དེ་ལྟ་བས་ན་བྱས་པ་གཟོ་བར་གྱིས། །སྔོན་གྱི་དགེ་བསགས་འདི་
[048-37b3] ནི་ཟད་གྱུར་ཏེ། །གང་དུ་མི་བདེ་སྡུག་བསྔལ་མྱོང་འགྱུར་བ། །ངན་སོང་དག་ཏུ་སོང་བར་གྱུར་ཏ་རེ། །ང་ལ་གུས་པར་བྱ་བ་བསྐྱེད་ནས་ནི། །ཆོས་གང་ཐོས་པར་གྱུར་པ་དེ་དག་ལ། །
[048-37b4] ནན་ཏན་གྱིས་ནི་རབ་ཏུ་སྒྲུབས་ཤིག་དང། །བདེ་བ་མཐའ་ཡས་ངེས་པར་ཐོབ་པར་འགྱུར། །འདོད་པ་ཐམས་ཅད་མི་རྟག་བརྟན་པ་མིན་།ཐེར་ཟུག་མ་ཡིན་རྨི་ལམ་འདྲ་བ་སྟེ། །སྨིག་
[048-37b5] རྒྱུ་དང་ནི་སྒྱུ་མ་རྣམས་དང་འདྲ། །གློག་དང་དབུ་བ་འདྲ་ཞིང་འགྱུར་བ་ཡིན། །འདོད་པའི་ཡོན་ཏན་དག་གི་དགའ་བ་ནི། །ལན་ཚྭའི་ཆུ་འཐུངས་བཞིན་དུ་ངོམས་མི་འགྱུར། །གང་དག་
[048-37b6] རྡུལ་མེད་འཇིག་རྟེན་འདས་པ་ཡི། །ཤེས་རབ་ལྡན་པ་དེ་དག་ངོམས་པར་འགྱུར། །ལྷ་མོ་དག་དང་འགྲོགས་དང་གླུ་དབྱངས་ནི། །གར་གྱི་ལྟད་མོ་བ་དང་མཚུངས་ཤིང་འདྲ། །དཔེར་ན་
[048-37b7] འདུས་པ་དག་ནི་ཁྲི་ལས་སུ། །ཕན་ཚུན་འགྲོ་བར་སྦྱོར་བར་བྱེད་དང་མཚུངས། །དགེ་བའི་ལས་བྱས་རྗེས་སུ་འབྲང་བྱེད་ཅིང། །ཕྱི་བཞིན་འགྲོ་བར་བྱེད་པ་མ་གཏོགས་པར། །


[048-38a0] [38A] 
[048-38a1] ༄༅། །འདུས་བྱས་དག་ལ་གྲོགས་ཡོད་མ་ཡིན་ཏེ། །མཛའ་བཤེས་ཉེ་དུ་མེད་ཅིང་འཁོར་ཀྱང་མེད། །དེ་ལྟ་བས་ན་ལྷན་ཅིག་མཐུན་བྱོས་ལ། །ཕན་ཚུན་བྱམས་སེམས་
[048-38a2] ཕན་པའི་སེམས་བྱོས་ཏེ། །ཆོས་ཀྱི་སྤྱད་པ་དག་ནི་སྤྱད་པར་གྱིས་།སྤྱད་པ་ལེགས་པར་སྤྱད་ལ་གདུང་པ་མེད། །ཐོས་དང་ཚུལ་ཁྲིམས་སྦྱིན་ལ་དགའ་གྱུར་ཅིང། །བཟོད་དང་
[048-38a3] དེས་པ་ཕུན་སུམ་ཚོགས་བགྱིས་ཏེ། །སངས་རྒྱས་དང་ནི་ཆོས་དང་དགེ་འདུན་དང། །དེ་བཞིན་བག་ཡོད་པ་དག་དྲན་པར་གྱིས། །རྟག་པ་མེད་ཅིང་སྡུག་བསྔལ་བདག་མེད་ལ། །
[048-38a4] རྒྱུ་དང་རྐྱེན་རྣམས་དང་ནི་ལྡན་གྱུར་ཅིང། །བདག་པོ་མེད་ལ་བེམ་པོར་གྱུར་པ་ཡི། །ཆོས་འདི་དག་ལ་ཚུལ་བཞིན་བརྟག་པར་གྱིས། །ང་ལ་རྫུ་འཕྲུལ་དག་ནི་གང་ཡོད་དང།།
[048-38a5] སྤོབས་པ་ཡེ་ཤེས་དབང་རྣམས་གང་མཐོང་བ། །ཀུན་ཀྱང་ལས་དགེའི་རྒྱུ་ལས་བྱུང་བ་སྟེ། །ཐོས་དང་ཚུལ་ཁྲིམས་བག་ཡོད་རྣམས་ལས་བྱུང། །སེམས་ཅན་དོན་དང་ཕན་
[048-38a6] དང་བྱམས་དོན་དུ། །ང་ཡི་ཚུལ་ཁྲིམས་དང་ནི་ཐོས་པ་དང། །བག་ཡོད་པ་དང་སྦྱིན་དང་དུལ་བ་དང། །ཡང་དག་སྡོམ་པའི་རྗེས་སུ་བསླབ་པར་གྱིས། །ངག་དང་སྐད་དང་སྒྲ་
[048-38a7] རྣམས་ཙམ་གྱིས་ནི། །དགེ་བའི་ཆོས་རྣམས་སྒྲུབ་པར་མི་ནུས་ཀྱི་།ནན་ཏན་སྙིང་པོར་བྱ་བས་སྒྲུབ་བྱོས་ལ། །ཇི་ལྟར་སྨྲས་པ་དེ་བཞིན་བྱ་བར་བྱོས། །གཞན་གྱིས་གླེང་


[048-38b0] [38B] 
[048-38b1] །བདག་ནི་རྟག་ཏུ་སྒྲིམ་པས་འབད་པར་གྱིས། །ལ་ལས་བྱས་ཤིང་སྦྱིན་པ་ཡོད་མ་ཡིན། །མ་བྱས་པར་ཡང་འགྲུབ་པར་འགྱུར་བ་མེད། །སྔོན་ཆད་འཁོར་
[048-38b2] བར་འཁོར་ཚེ་སྡུག་བསྔལ་དག་མྱོང་པར་གང་གྱུར་དེ་ནི་དྲན་པར་གྱིས། །ཁྱེད་ཅག་ལོག་པ་ཉིད་དུ་ངེས་པས་ན། །མྱ་ངན་འདས་དང་འདོད་ཆགས་བྲལ་མ་ཐོབ། །དེ་ལྟ་བས་ན་དལ་
[048-38b3] དང་བཤེས་གཉེན་དང། །ཚུལ་དང་མཐུན་པའི་ཡུལ་དུ་གནས་པ་དང་།ཆོས་མཉན་དམ་པ་ཐོབ་པར་བྱས་ནས་ནི། །འདོད་ཆགས་ལ་སོགས་ཉོན་མོངས་ཞི་བར་གྱིས། །ང་རྒྱལ་
[048-38b4] དང་ནི་རྒྱགས་དང་དྲེགས་ཐོངས་ལ། །རྟག་ཏུ་མཉེན་ཞིང་དྲང་ལ་གཡོ་མེད་ཅིང། །མྱ་ངན་འདས་པར་འགྲོ་ལ་གཞོལ་བྱོས་ཏེ། །ལམ་རྟོགས་བྱ་བའི་ཕྱིར་ནི་སྦྱོར་བར་གྱིས། །གཏི་མུག་
[048-38b5] རྙོག་པའི་མུན་པ་ཐམས་ཅད་ཀྱང། །ཤེས་རབ་སྒྲོན་མས་རྣམ་པར་བསལ་བར་གྱིས། །བག་ལ་ཉལ་བཅས་སྐྱོན་གྱི་དྲ་བ་རྣམས། །ཡེ་ཤེས་རྡོ་རྗེ་ཡིས་ནི་རྣམ་པར་ཁྲོལ། །ཤིན་ཏུ་མང་
[048-38b6] པོར་སྨྲ་བ་ཅི་དགོས་ཏེ། །དོན་དང་ཡང་དག་ལྡན་པའི་ཆོས་དེ་ལ་།ཁྱེད་ཅག་གནས་པར་བྱས་པར་མ་གྱུར་ན། །དེ་ལ་ཆོས་ཀྱིས་ལན་པ་མ་ཡིན་ནོ། །གང་ཚེ་ངས་ནི་བྱང་ཆུབ་ཐོབ་གྱུར་
[048-38b7] ཏེ༑ ༑འཆི་མེད་འགྲོ་བའི་ཆོས་ཆར་འབེབས་པའི་ཚེ། །རྣམ་པར་དག་པའི་སེམས་དང་ལྡན་པ་ཁྱེད། །ཆོས་ཀྱི་དམ་པ་མཉན་པའི་ཕྱིར་ཤོག་ཅིག་ཆོས་སྣང་བའི་སྒོའི་ལེའུ་སྟེ། བཞི་


[048-39a0] [39A] 
[048-39a1] ༄༅། །པའོ༑༑ ༑༑དགེ་སློང་དག་དེ་ལྟར་བྱང་ཆུབ་སེམས་དཔའ་ལྷའི་འཁོར་ཆེན་པོ་དེ་དག་ལ་ཆོས་ཀྱི་གཏམ་འདི་ཡང་དག་པར་བསྟན། ཡང་དག་
[048-39a2] པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་དགའ་བར་བྱས། བཟོད་པར་བྱས་ནས་ལྷའི་འཁོར་བཀྲ་ཤིས་དང་ལྡན་པ་རྣམས་ལ་སྨྲས་པ་
[048-39a3] གྲོགས་པོ་དག་ཁོ་བོ་ནི་ཛམྦུའི་གླིང་དུ་འགྲོའོ། །ཁོ་བོ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་སེམས་ཅན་རྣམས་བསྡུ་བའི་དངོས་པོ་སྦྱིན་པ་དང། སྙན་པར་
[048-39a4] སྨྲ་བ་དང། དོན་སྤྱད་པ་དང། དོན་མཐུན་པར་བྱ་བ་བཞི་ལ་མགྲོན་དུ་བོས་ལ། གྲོགས་པོ་དག་ད་ཁོ་བོ་བླ་ན་མེད་པ་ཡང་དག་པར་རྫོགས་པའི་བྱང་
[048-39a5] ཆུབ་མངོན་པར་རྫོགས་པར་འཚང་མི་རྒྱ་བར་འདུག་པ་དེ་ནི་ཁོ་བོས་བྱས་པ་མ་ཤེས་ཤིང་རིགས་པ་མ་ཡིན་པར་འགྱུར་རོ། །དེ་དག་དགའ་ལྡན་གྱི་རིས་ཀྱི་ལྷའི་
[048-39a6] བུ་དེ་དག་དུ་ཞིང་བྱང་ཆུབ་སེམས་དཔའི་རྐང་པ་གཉིས་ལ་འཇུས་ཏེ་འདི་སྐད་ཅེས་འཛེར་ཏོ། །སྐྱེས་བུ་དམ་པ་ཁྱོད་མི་བཞུགས་ན་དགའ་ལྡན་གྱི་གནས་འདི་མཛེས་པར་
[048-39a7] མི་འགྱུར་རོ། །དེ་ནས་བྱང་ཆུབ་སེམས་དཔས་ལྷའི་འཁོར་ཆེན་པོ་དེ་དག་ལ་འདི་སྐད་དུ། བྱང་ཆུབ་སེམས་དཔའ་བྱམས་པ་འདི་ཁྱེད་ལ་ཆོས་སྟོན་པར་འགྱུར་རོ་ཞེས་


[048-39b0] [39B] 
[048-39b1] དེ་ནས་བྱང་ཆུབ་སེམས་དཔའ་རང་གི་མགོ་ལས་ཐོད་དང་ཅོད་པན་ཕོག་སྟེ་བྱང་ཆུབ་སེམས་དཔའ་བྱམས་པའི་མགོ་ལ་བཞག་ནས་འདི་སྐད་དུ། སྐྱེས་བུ་དམ་
[048-39b2] པ་ཁྱོད་ནི་ངའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་དེ་སྐད་སྨྲས་ཏེ། དེ་ནས་བྱང་ཆུབ་སེམས་དཔས་བྱང་
[048-39b3] ཆུབ་སེམས་དཔའ་བྱམས་པ་དགའ་ལྡན་གྱི་གནས་དམ་པར་དབང་བསྐུར་ནས་ཡང་ལྷའི་འཁོར་ཆེན་པོ་དེ་དག་ལ་སྨྲས་པ། གྲོགས་པོ་དག་།ཁོ་བོས་ཇི་ལྟ་བུའི་གཟུགས་ཀྱིས་
[048-39b4] མའི་མངལ་དུ་འགྲོ་བར་བྱ། དེ་ལ་ཁ་ཅིག་ན་རེ། བྲམ་ཟེའི་ཁྱེའུ་གཟུགས་སུ་གཤེགས་པའི་རིགས་སོ་ཞེས་ཟེར་རོ། །ལ་ལ་ན་རེ་བརྒྱ་བྱིན་གྱི་གཟུགས་སུ། ལ་ལ་ན་རེ་
[048-39b5] ཚངས་པའི་གཟུགས་སུ། ལ་ལ་ན་རེ། རྒྱལ་པོ་ཆེན་པོའི་གཟུགས་སུ་ལ་ལ་ན་རེ། རྣམ་ཐོས་ཀྱི་བུའི་གཟུགས་སུ། ལ་ལ་ན་རེ། སྒྲ་གཅན་གྱི་གཟུགས་སུ། ལ་ལ་ན་རེ། དྲི་ཟའི་
[048-39b6] གཟུགས་སུ། ལ་ལ་ན་རེ། མིའམ་ཅིའི་གཟུགས་སུ། ལ་ལ་ན་རེ། ལྟོ་འཕྱེ་ཆེན་པོའི་གཟུགས་སུ། ལ་ལ་ན་རེ། དབང་ཕྱུག་ཆེན་པོའི་གཟུགས་སུ། ལ་ལ་ན་རེ། ཟླ་བའི་གཟུགས་
[048-39b7] སུ༑ ལ་ལ་ན་རེ། ཉི་མའི་གཟུགས་སུ། ལ་ལ་ན་རེ། ནམ་མཁའ་ལྡིང་གི་དབང་པོའི་གཟུགས་སུ་བཞུད་པའི་རིགས་སོ་ཞེས་ཟེར་རོ། །དེ་ནས་ཚངས་རིས་ཀྱི་ལྷའི་བུ་གཟི་བརྗིད་


[048-40a0] [40A] 
[048-40a1] ༄༅། །དམ་པ་ཞེས་བྱ་བ་སྔོན་དང་སྲོང་ལས་ཤི་འཕོས་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཞིག་འདུག་པ་དེས་འདི་སྐད་ཅེས་
[048-40a2] སྨྲས་སོ༑ ༑བྲམ་ཟེ་རྣམས་ཀྱི་གསང་སྔགས་ཀྱི་རིག་བྱེད་ཀྱི་བསྟན་བཅོས་ལས་ཇི་སྐད་འབྱུང་བ་དེ་ལྟ་བུའི་གཟུགས་སུ་བྱང་ཆུབ་སེམས་དཔའ་ཡུམ་གྱི་ལྷུམས་སུ་བཞུད་པའི་རིགས་
[048-40a3] སོ༑ ༑དེའང་ཅི་འདྲ་ཞེ་ན། གླང་པོ་དམ་པ་ལུས་ཆེན་མཆོག་གྱུར་པ། །མཆེ་བ་དྲུག་ཅན་གསེར་གྱི་དྲ་བས་གཡོགས། །མགོ་བོ་རབ་ཏུ་དམར་ཞིང་ཤིན་ཏུ་མཛེས། །འགྲམ་ནས་
[048-40a4] ཟག་ཅིང་གཟུགས་ལྡན་དཔལ་ལྡན་པའོ། །རིག་བྱེད་བསྟན་བཅོས་ཡང་དག་མཁས་པ་ཡི། །བྲམ་ཟེས་རྣམ་པ་དེ་འདྲ་དེ་ཤེས་ནས། །སུམ་ཅུ་རྩ་གཉིས་མཚན་དང་ལྡན་འགྱུར་
[048-40a5] ཞེས༑ ༑ཡང་དག་ཉིད་དུ་ལུང་ནི་སྟོན་པར་འགྱུར། །དགེ་སློང་དག་།དེ་ལྟར་བྱང་ཆུབ་སེམས་དཔས་སྐྱེ་བའི་དུས་ལ་བལྟས་ནས་དགའ་ལྡན་གྱི་གནས་དམ་པ་ན་གནས་བཞིན་དུ་
[048-40a6] རྒྱལ་པོ་ཟས་གཙང་མའི་ཁྱིམ་དམ་པ་དེར་སྔ་ལྟས་བརྒྱད་བསྟན་ཏོ། །བརྒྱད་གང་ཞེ་ན། འདི་ལྟ་སྟེ། ཁྱིམ་དེ་རྩྭ་དང། སྡོང་དུམ་དང། ཚེར་མ་དང། གསེག་མ་དང། གྱོ་མོ་མེད་ཅིང། དྲི་
[048-40a7] མ་མེད་ལ་ཆག་ཆག་ལེགས་པར་བཏབ་པ་དང། ཕྱག་དར་ལེགས་པར་བྱས་ཤིང། རླུང་རྡུལ་ཅན་དང། མུན་པ་དང། རྡུལ་དང་བྲལ་བ་དང། སྦྲང་མ་དང། ཤ་སྦྲང་དང། སྦྲང་


[048-40b0] [40B] 
[048-40b1] ཕྱེ་མ་ལེབ་དང། སྡེག་སྦྲུལ་མེད་ཅིང་མེ་ཏོག་གིས་ཀུན་ཏུ་གང་བ། ལག་མཐིལ་ལྟར་མཉམ་པར་གནས་པར་གྱུར་ཏེ། འདི་ནི་སྔ་ལྟས་བྱུང་བ་དང་པོའོ། །རིའི་རྒྱལ་
[048-40b2] པོ་གངས་རི་ལ་བྱ་འདབ་སྦེད་དང། ནེ་ཙོ་དང། རི་སྐེགས་དང་ཁུ་བྱུག་དང། ངང་པ་དང། རྨ་བྱ་དང། ངུར་པ་དང། ཀུན་ལ་དང། ཀ་ལ་པིངྐ་དང། ཤང་ཤང་ཏེའུ་ལ་སོགས་པ་
[048-40b3] སྒྲོ་གཤོག་སྣ་ཚོགས་མཛེས་པ་ཡིད་དུ་འོང་ཞིང་སྙན་པའི་སྒྲ་འབྱིན་པའི་བྱའི་ཚོགས་གང་དག་གནས་པ་དེ་དག་དེར་འོངས་ནས་རྒྱལ་པོ་ཟས་གཙང་མའི་ཁྱིམ་དམ་པ་དེའི་སྟེགས་
[048-40b4] བུ་དང། བ་གམ་དང། རྟ་བབས་དང། སྐར་ཁུང་དང། བསིལ་ཁང་དང། ཁང་པ་བརྩེགས་པ་དང། ཁང་བཟང་གི་སྟེང་དག་ཏུ་གནས་ཤིང་དགའ་བ་དང། མགུ་བ་དང། ཡིད་བདེ་
[048-40b5] བ་སྐྱེས་ནས་རང་རང་གི་སྒྲ་སྐད་དག་འབྱིན་ཏེ། འདི་ནི་སྔ་ལྟས་བྱུང་བ་གཉིས་པའོ། །གང་ཡང་རྒྱལ་པོ་ཟས་གཙང་མ་དེའི་ཀུན་དགའ་རབ་ཉམས་དགའ་བ་དང། ནགས་ཚལ་
[048-40b6] ཉམས་དགའ་བ་དང། སྐྱེད་མོས་ཚལ་ཉམས་དགའ་བ་དག་ན་མེ་ཏོག་དང། འབྲས་བུའི་ཤིང་ལྡོན་པ་སྣ་ཚོགས་དུས་ཐ་དད་པར་འབྱུང་བ་དེ་ཐམས་ཅད་ཀྱང་ཁ་འབུས་ཤིང་མེ་
[048-40b7] ཏོག་རྒྱས་པར་གྱུར་ཏེ། འདི་ནི་སྔ་ལྟས་བྱུང་བ་གསུམ་པའོ་།རྒྱལ་པོ་ཟས་གཙང་མའི་ཆུའི་ལོངས་སྤྱོད་ཀྱི་རྐྱེན་རྫིང་ལ་སོགས་པ་གང་དག་ཡོད་པ་དེ་དག་ཐམས་ཅད་ཀྱང་པདྨ་


[048-41a0] [41A] 
[048-41a1] ༄༅། །འདབ་མ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་ལྡན་པ་ཚད་ཤིང་རྟའི་འཕང་ལོ་ཙམ་དག་གིས་ཁེབས་པར་གྱུར་ཏེ། འདི་ནི་སྔ་ལྟས་བྱུང་བ་བཞི་
[048-41a2] པའོ༑ ༑རྒྱལ་པོ་ཟས་གཙང་མའི་ཁྱིམ་དམ་པ་དེ་ན་མར་དང། འབྲུ་མར་དང། སྦྲང་རྩི་དང། བུ་རམ་གྱི་དབུ་བ་དང། ཤ་ཁ་ར་ལ་སོགས་པ་བཟའ་བའི་རྣམ་པ་གང་དག་
[048-41a3] ཡོད་པ་དེ་དག་ཀྱང་ཡོངས་སུ་སྤྱད་པས་ཟད་པར་མི་འགྱུར་ཞིང་ཡོངས་སུ་གང་བར་སྣང་སྟེ། འདི་ནི་སྔ་ལྟས་བྱུང་བ་ལྔ་པའོ་།རྒྱལ་པོ་ཟས་གཙང་མའི་ཁྱིམ་མཆོག་དམ་
[048-41a4] པ་དང། བཙུན་མོའི་འཁོར་ཆེན་པོ་དག་ན་རྔ་བོ་ཆེ་དང། རྫ་རྔ་དང། འཁར་རྔ་དང། རྒྱུད་གཅིག་པ་དང། པི་ཝང་དང་གླིང་བུ་དང། རྒྱུད་གསུམ་པ་དང། འཁར་བའི་སིལ་
[048-41a5] ཁྲོལ་དང། ཕེག་རྡོབ་ལ་སོགས་པ་རོལ་མོའི་ཆ་བྱད་གང་དག་ཡོད་པ་དེ་དག་ཐམས་ཅད་ཀྱང་མ་བླངས་མ་དཀྲོལ་བར་ཡིད་དུ་འོང་བའི་སྒྲ་རང་སྒྲོག་པར་གྱུར་ཏེ། འདི་ནི་སྔ་
[048-41a6] ལྟས་བྱུང་བ་དྲུག་པའོ། །རྒྱལ་པོ་ཟས་གཙང་མའི་ཁྱིམ་མཆོག་དམ་པ་ན་གསེར་དང། དངུལ་དང། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང། མན་ཤེལ་དང། བྱི་རུ་
[048-41a7] ལ་སོགས་པ་རིན་པོ་ཆེ་སྣ་ཚོགས་ཀྱི་སྣོད་གང་དག་ཡོད་པ་དེ་དག་ཐམས་ཅད་ཀྱང་ཁ་བྱེ་ཞིང་དྲི་མ་མེད་ལ་རྣམ་པར་དག་ཅིང་རབ་ཏུ་གང་བར་སྣང་སྟེ། འདི་ནི་སྔ་ལྟས་བྱུང་བ་


[048-41b0] [41B] 
[048-41b1] །ཉི་ཟླའི་འོད་ཟིལ་གྱིས་རླག་པར་བྱེད་ཅིང། ལུས་དང་སེམས་དགའ་བསྐྱེད་པའི་འོད་དག་ཅིང་དྲི་མ་མེད་པས་སྣང་བར་གྱུར་ཏེ། འདི་ནི་སྔ་ལྟས་བྱུང་བ་བརྒྱད་པའོ། །འཕགས་
[048-41b2] པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་གསུམ་པ། ལྷ་མོ་སྒྱུ་འཕྲུལ་ཡང་ཁྲུས་བྱས། ལུས་བྱུག་པས་བྱུགས་རྒྱན་སྣ་ཚོགས་ཀྱིས་ལག་པ་ཤིན་ཏུ་བརྒྱན་ཏེ་
[048-41b3] གོས་ཤིན་ཏུ་འཇམ་པ་མཆོག་བགོས་ཤིང་བཙུན་སྤུ་དང་བཅས་ལ། དགའ་བ་དང། མཆོག་ཏུ་དགའ་བ་དང། རངས་པ་ཐོབ་ནས་བུད་མེད་སྟོང་ཕྲག་བཅུས་བསྐོར་ཅིང་མདུན་དུ་བདར་
[048-41b4] ཏེ་ལྷན་ཅིག་ཏུ་རྒྱལ་པོ་ཟས་གཙང་མ་རོལ་མོ་བྱ་བའི་ཁང་བཟང་ན་བདེ་བར་གནས་པའི་དྲུང་དུ་ཕྱིན་ཏེ། གཡས་རོལ་ན་ཁྲི་བཟང་པོ་རིན་པོ་ཆེའི་དྲ་བས་བརྒྱན་པ་ལ་འདུག་ནས་འཛུམ་
[048-41b5] པའི་བཞིན་ཁྲོ་གཉེར་མེད་ཅིང་རབ་ཏུ་དང་བའི་མདོག་གིས་རྒྱལ་པོ་ཟས་གཙང་མ་ལ་ཚིགས་སུ་བཅད་པ་འདི་དག་སྨྲས་སོ། །རྒྱལ་པོ་ས་བདག་ལེགས་པར་བདག་ལ་གསན་དུ་
[048-41b6] གསོལ། །རྒྱལ་པོ་ཁྱོད་ལ་གསོལ་གྱིས་བདག་ལ་ད་གནོད་ཞིག། བདག་གི་བསམ་པ་ཡིད་ལ་ཅི་མཆིས་ཅིར་དགའ་བ། །དེ་དག་བདག་ལ་གསན་ཅིང་ཐུགས་དགྱེས་རངས་པར་
[048-41b7] མཛོད། །ལྷ་བདག་བསྙེན་གནས་ཚུལ་ཁྲིམས་བརྟུལ་ཞུགས་ལེན་པར་གསོལ། །བདག་ནི་འགྲོ་ལ་བྱམས་པས་ཡན་ལག་བརྒྱད་ལེན་ཏེ། །སྲོག་ཆགས་གནོད་པ་སྤངས་


[048-42a0] [42A] 
[048-42a1] ༄༅། །ཤིང་བསམ་པ་རྟག་དག་པས། །ཇི་ལྟར་བདག་ལ་བྱམས་པ་དེ་ལྟར་གཞན་ལ་བགྱི། །རྐུ་སེམས་རྣམ་པར་སྤངས་ཏེ་འདོད་དང་དྲེགས་པ་སྤངས། །
[048-42a2] རྒྱལ་པོ་འདོད་པ་རྣམས་ལ་ལོག་པར་གཡེམ་མི་བགྱིད། །བདེན་ལ་གནས་ཤིང་ཕྲ་མ་མཆིས་ཞེ་གཅོད་སྤང། །མི་དགེ་ཀྱལ་པའི་ཚིག་ཀྱང་ཡོངས་སུ་མི་སྤྱོད་དོ། །གནོད་
[048-42a3] སེམས་ཞེ་སྡང་ཐ་བ་གཏི་མུག་རྒྱས་པ་དང། །བརྣབ་སེམས་ཀུན་སྤངས་རང་གི་ནོར་གྱིས་འཚལ་བར་བགྱི། །ཡང་དག་སྦྱོར་བས་ཁ་གསག་ཚུལ་འཆོས་ཕྲག་དོག་སྤང། །
[048-42a4] དགེ་བཅུའི་ལས་ལམ་འདི་དག་བདག་གིས་སྤྱད་པར་བགྱི། །བདག་ནི་ཚུལ་ཁྲིམས་བརྟུལ་ཞུགས་མངོན་དགའ་རབ་བསྡམས་ཀྱིས། །མི་ཡི་དབང་པོ་བདག་ལ་བཞེད་པས་སྲེད་
[048-42a5] མ་མཛད། །རྒྱལ་པོ་ཁྱོད་ལ་ཡུན་རིང་མི་དགེར་འགྱུར་དུ་མཆི་།བདག་གི་ཚུལ་ཁྲིམས་བརྟུལ་ཞུགས་ཉེར་གནས་དགྱེས་པར་མཛོད་།རྒྱལ་པོ་བདག་གི་འཚལ་བ་འདི་ལགས་
[048-42a6] དེང་མྱུར་སྩོལ། །ཁང་བཟང་བསིལ་ཁང་ལྡན་པ་དང་སྐྱ་ལྡན་པའི་ནང། །མེ་ཏོག་བཀྲམ་པའི་མཆིས་མལ་འཇམ་ཞིང་དྲི་བདའ་བར་།གྲོགས་མོས་རྟག་ཏུ་བསྐོར་ཅིང་བདེ་
[048-42a7] དགར་གནས་སྙམ་བགྱིད། །སྐྱེས་པ་ཉུག་རུམ་རྣམས་དང་དེ་བཞིན་ཁྱེའུ་དག་དང། །བུད་མེད་པ་ལ་པ་རྣམས་ཀྱང་མདུན་ན་མཆིས་མི་འཚལ། །སྙན་ཅིང་ཡིད་མཆི་སྒྲ་སྙན་


[048-42b0] [42B] 
[048-42b1] །གཟུགས་དང་སྒྲ་བསུང་ཡིད་དུ་མི་མཆི་བདག་མི་འཚལ། །བཅིངས་དང་བཙོན་རར་སྩལ་བ་ཐམས་ཅད་དགྱེ་བར་གསོལ། །ནོར་གྱིས་བྲེལ་བའི་མི་རྣམས་
[048-42b2] ནོར་དང་ལྡན་པར་མཛོད། །ཟས་སྐོམ་རད་པ་ཤིང་རྟ་ཁྱོགས་དང་བཞོན་པ་རྟ། །འགྲོལ་བདེ་བའི་སླད་དུ་དགུང་བདུན་སྩལ་བ་མཛོད་།ཕོ་བྲང་འདི་ན་སྐྱེས་པ་ཁྱེའུ་དང་བུད་མེད་དག་
[048-42b3] ཇི་སྙེད་མཆིས་པ་འཐབ་རྩོད་ཁྲོ་བའི་ཚིག་བྲལ་ཞིང། །ཕན་ཚུན་བྱམས་པའི་ཡིད་ལྡན་ཕན་དང་ངེས་སེམས་ཀྱིས། །དགའ་ཚལ་གནས་པའི་ལྷ་ལྟར་མཐུན་ཞིང་བདེ་སྤྱོད་
[048-42b4] མཛོད༑ ༑རྒྱལ་པོའི་ཆད་པ་ཆེ་ཕྲ་གཉེར་གྱིས་བདའ་བ་དང་།གནོད་པ་བགྱིད་དང་རྡེག་བཙོག་སྡིགས་རུ་མི་མཛད་པར། །ཀུན་ལའང་དང་བའི་ཐུགས་ཀྱིས་བྱམས་དང་ཕན་དགོངས་
[048-42b5] ཏེ༑ ༑ལྷ་ཡིས་སྐྱེ་བོ་རྣམས་ལ་སྲས་གཅིག་བཞིན་དུ་གཟིགས། །རྒྱལ་པོས་དེ་སྐད་ཚིག་ཐོས་རབ་ཏུ་དགར་གྱུར་ནས། །སྨྲས་པ་ཁྱོད་ནི་ཅི་འདོད་དེ་ཀུན་དེ་བཞིན་བྱ། །ཁྱོད་ཀྱི་བསམ་
[048-42b6] པ་ཡིད་ཀྱིས་གང་རྣམས་རྗེས་བསམ་ཞིང། །ཁྱོད་ཀྱིས་མཆོག་བླངས་གང་ཡིན་དེ་ནི་ངས་སྦྱིན་ནོ། །རྒྱལ་པོའི་དམ་པས་རང་གི་འཁོར་ལ་བསྒོ་བ་ནི། །ཁང་བཟང་དམ་པའི་སྟེང་
[048-42b7] དུ་ཕུན་སུམ་ཚོགས་པ་ཤོམས། །མེ་ཏོག་མཛེས་པ་ཁྲོམ་ལ་བདུག་སྤོས་མཆོག་གིས་བདུགས། །གདུགས་དང་བ་དན་ཏ་ལའི་ཕྲེང་བའི་རྒྱན་ཀྱང་གྱིས། །འཐབ་ཕོད་སྟོང་ཕྲག་


[048-43a0] [43A] 
[048-43a1] ༄༅། །ཉི་ཤུ་སྣ་ཚོགས་གོ་ཆ་ཅན། །མདའ་མདུང་ལྕགས་མདའ་མདུད་ཐུང་རལ་གྲི་ཐོགས་པ་དག། ཡིད་འོང་སྒྲ་གཅན་ངང་སྐྱ་ལྡན་པ་བསྐོར་བགྱིས་ཏེ། །
[048-43a2] ལྷ་མོ་འཇིགས་པ་མེད་པ་བྱ་ཕྱིར་སྲུང་ཞིང་གནས། །ཁྲུས་བྱས་སྤོས་བྱུགས་གོས་མཆོག་དག་གིས་ཡན་ལག་བརྒྱན། །བུད་མེད་རྣམས་ཀྱིས་དེ་བསྐོར་ལྷ་ཡི་བུ་མོ་
[048-43a3] འདྲ༑ ༑ཡིད་དུ་འོང་བའི་སྒྲ་ལྡན་སིལ་སྙན་སྟོང་བླངས་ཏེ། །ལྷ་མོ་དེར་ཞུགས་ལྷ་ཡི་བུ་མོ་བཞིན་དུ་གནས། །ལྷ་ཡི་རིན་ཆེན་རིན་ཐང་ཆེན་པོས་རྩ་སྤྲས་པ། །ཁྲི་ལ་གོས་
[048-43a4] མཆོག་མང་པོས་ཡིད་འོང་མ་ལ་བཤམས་ཏེ། །མལ་ཕྱིན་གཙུག་གི་ནོར་བུ་རིན་ཆེན་ཀློང་བྱས་ནས། །འདྲེས་པའི་ནགས་ཚལ་ལྷ་ཡི་བུ་མོ་བཞིན་དུ་གནས། །དགེ་སློང་
[048-43a5] དག་དེ་ནས་རྒྱལ་པོ་ཆེན་པོ་བཞི་དང། ལྷའི་དབང་པོ་བརྒྱ་བྱིན་དང། ལྷའི་བུ་རབ་འཐབ་བྲལ་དང། ཡོངས་སུ་དགའ་ལྡན་དང། རབ་འཕྲུལ་དགའ་དང། གཞན་འཕྲུལ་
[048-43a6] དབང་བྱེད་དང། བདུད་ཀྱི་བུ་དེད་དཔོན་དང། མི་མཇེད་ཀྱི་བདག་པོ་ཚངས་པ་དང། མདུན་ན་འདོན་ཚངས་མཆོག་དང། མདུན་ན་འདོན་ཚངས་བཟང་དང། འོད་བཀོད་པ་
[048-43a7] དང། འོད་གསལ་དང། གནས་གཙང་མའི་རིས་ཀྱི་དབང་ཕྱུག་ཆེན་པོ་དང། མཐར་ཐུག་དང། འོག་མིན་པ་དང། དེ་དག་ལ་སོགས་པ་དང་གཞན་ཡང་ལྷ་བརྒྱ་སྟོང་


[048-43b0] [43B] 
[048-43b1] །གྲོགས་པོ་དག་བདག་ཅག་གིས་བྱང་ཆུབ་སེམས་དཔའ་གཅིག་བུ་གཉིས་སུ་མེད་པར་གཤེགས་སུ་གསོལ་ན། བདག་
[048-43b2] ཅག་གིས་བྱས་པ་མ་ཤེས་པར་འགྱུར་ཏེ། བདག་ཅག་ལ་མི་ཆའི། གྲོགས་པོ་དག་ཁྱེད་ཀྱི་ནང་ནས་བྱང་ཆུབ་སེམས་དཔའ་ཐོག་མ་ཡུམ་གྱི་ལྷུམས་སུ་གཤེགས་པ་དང། ལྷུམས་
[048-43b3] ན་བཞུགས་པ་དང། བལྟམས་པ་དང། ཐོར་བུ་དང། བྱིས་པའི་ནང་ན་རོལ་པ་དང། བཙུན་མོའི་འཁོར་གྱི་ནང་ན་བཞུགས་པ་དང། རོལ་མོ་གཟིགས་པ་དང། མངོན་པར་འབྱུང་བ་
[048-43b4] དང། དཀའ་བ་སྤྱོད་པ་དང། བྱང་ཆུབ་ཀྱི་སྙིང་པོར་གཤེགས་པ་དང། བདུད་འདུལ་བ་དང། བྱང་ཆུབ་མངོན་པར་རྫོགས་པར་འཚང་རྒྱ་བ་དང། ཆོས་ཀྱི་འཁོར་ལོ་བསྐོར་བ་དང་
[048-43b5] མྱ་ངན་ལས་འདས་པ་ཆེན་པོ་བསྟན་གྱི་བར་དུ་ཕན་པའི་སེམས་དང། དགའ་བའི་སེམས་དང། ཕངས་པའི་སེམས་དང། བྱམས་པའི་སེམས་དང། མཉེན་པའི་སེམས་ཀྱིས་
[048-43b6] རྟག་པར་རྒྱུན་དུ་བྱང་ཆུབ་སེམས་དཔའི་ཞབས་འབྲིང་ན་འཁོད་པར་སུ་དག་སྤྲོ། །དེའི་ཚེ་ཚིགས་སུ་བཅད་པ་འདི་དག་ཀྱང་སྨྲས་སོ་།ཁྱེད་ལས་སུ་ཞིག་རྟག་ཏུ་དགའ་ཡིད་ཀྱིས།།
[048-43b7] གཟུགས་མཆོག་མངའ་བའི་ཞབས་འབྲིང་བྱེད་པར་སྤྲོ། །སུ་དག་རང་གི་བསོད་ནམས་གཟི་བརྗིད་དང། །སྟོབས་དང་གྲགས་པ་རྣམ་པར་སྤེལ་བར་འདོད། །གང་ཞིག་ལྷ་ཡི་ཕོ་


[048-44a0] [44A] 
[048-44a1] ༄༅། །བྲང་འདི་དག་ན། །ལྷ་མོ་དག་དང་འདོད་པའི་ཡོན་ཏན་གྱི། །ལྷ་ཡི་བདེ་བས་དགའ་བར་འདོད་པ་དག་དྲི་མེད་ཟླ་བའི་ཞལ་གྱིས་ཞབས་འབྲིང་གྱིས། །དེ་
[048-44a2] བཞིན་འདྲེས་པའི་ནགས་ཚལ་མཛེས་པ་མཆོག་ལྷ་ཡི་འབྱུང་གནས་ལྷ་ཡི་ཕོ་བྲང་ན། །གསེར་མདོག་མེ་ཏོག་རྒྱས་པར་དགའ་འདོད་ན། །དྲི་མེད་གཟི་བརྗིད་མངའ་བའི་
[048-44a3] ཞབས་འབྲིང་གྱིས། །གང་གིས་སྣ་ཚོགས་ཤིང་རྟ་དེ་བཞིན་དུ་།དགའ་ཚལ་མེ་ཏོག་མནྡཱར་འདབ་རྒྱས་སུ། །ལྷ་མོ་ལྷན་ཅིག་རྩེ་བར་འདོད་པ་དག་སྐྱེས་བུ་ཆེན་པོ་འདི་ཡི་ཞབས་
[048-44a4] འབྲིང་གྱིས། །འཐབ་བྲལ་བདག་པོའམ་དགའ་ལྡན་བདག་པོའམ། །ཡང་ན་དབང་ཕྱུག་འགྱུར་བར་འདོད་པ་དང། །འགྲོ་བ་ཀུན་གྱི་མཆོད་འོས་འདོད་པ་དག་གྲགས་པ་མཐའ་
[048-44a5] ཡས་འདི་ཡི་ཞབས་འབྲིང་གྱིས། །གང་ཞིག་འཕྲུལ་དགའི་ཁང་པ་མཛེས་པ་དང། །དབང་སྒྱུར་ལྷ་ཡི་གནས་སུ་རྩེ་འདོད་ཅིང། །ཡིད་ཀྱི་འཕྲུལ་གྱིས་ཐམས་ཅད་སྤྱོད་འདོད་པ། །
[048-44a6] ཡོན་ཏན་མཆོག་མངའ་འདི་ཡི་ཞབས་འབྲིང་གྱིས། །བདུད་ཀྱི་དབང་པོ་ཞེ་སྡང་ཡིད་མེད་པ། །རྫུ་འཕྲུལ་དབང་ཕྱུག་ཀུན་གྱི་མཐར་ཕྱིན་པའི། །འདོད་པའི་དབང་ཕྱུག་དབང་མཐར་
[048-44a7] ཕྱིན་འདོད་ན། །ཕན་པ་མཛད་པ་འདི་དང་ལྷན་ཅིག་དང། །དེ་བཞིན་འདོད་པའི་ཁམས་ལས་འདའ་བྱས་ཏེ། །ཚངས་པའི་གནས་སུ་གནས་པར་སུ་འདོད་པ། །དེ་ནི་ཚད་མེད་བཞི་


[048-44b0] [44B] 
[048-44b1] །སྐྱེས་བུ་ཆེན་པོའི་ཞབས་འབྲིང་དེང་ནས་གྱིས། །འོན་ཏང་གང་ཞིག་མི་ཡི་ནང་དག་ཏུ། །འཁོར་ལོས་བསྒྱུར་ཡུལ་ཡངས་པར་སྐྱེ་འདོད་ན། །རིན་ཆེན་འབྱུང་གནས་
[048-44b2] མི་འཇིགས་བདེན་སྦྱིན་པ། །བསོད་ནམས་ཡངས་པ་མངའ་བའི་ཞབས་འབྲིང་གྱིས། །གང་ཞིག་ས་བདག་དེ་བཞིན་ཚོང་དཔོན་བུ། །ཕྱུག་ཅིང་སྐྱིད་ལ་ནོར་མང་ཚོགས་ཆེན་དང། །དགྲ་
[048-44b3] ཡི་དཔུང་བཅོམ་འཁོར་དང་ལྡན་འདོད་པ། །དེ་ནི་ཕན་མཛད་འདི་དང་ལྷན་ཅིག་དེངས། །གཟུགས་དང་ལོངས་སྤྱོད་དེ་བཞིན་དབང་ཕྱུག་དང། །སྙན་པ་གྲགས་དང་སྤོབས་དང་ཡོན་ཏན་
[048-44b4] དང། །གཟུང་འོས་ཚིག་དང་མཉན་པའི་ཚིག་འདོད་པ། །དེ་ནི་ཚངས་དབྱངས་མཁས་པའི་གན་དུ་སོང། །ལྷ་དང་མི་ཡི་འདོད་པ་གང་ཡིན་དང། །སྲིད་པ་གསུམ་གྱི་བདེ་བ་ཐམས་ཅད་
[048-44b5] དང། །བསམ་གཏན་བདེ་དང་དབེན་པའི་བདེ་འདོད་པ། །དེ་ནི་ཆོས་ཀྱི་དབང་ཕྱུག་ཞབས་འབྲིང་གྱིས། །འདོད་ཆགས་དང་ནི་ཞེ་སྡང་སྤང་བ་དང། །ཉོན་མོངས་མུན་པ་སེལ་བར་སུ་འདོད་
[048-44b6] ཅིང། །ཞི་བ་རབ་ཞི་ཉེར་ཞི་ཡིད་ལྡན་པ། །དེ་ནི་ཐུགས་དུལ་ཞབས་འབྲིང་མྱུར་དུ་སོང། །གང་ཞིག་སློབ་དང་མི་སློབ་རང་རྒྱལ་དང། །ཐམས་ཅད་མཁྱེན་པའི་ཡེ་ཤེས་ཐོབ་འདོད་ཅིང། །
[048-44b7] སྟོབས་བཅུས་སེངྒེའི་སྒྲ་སྒྲོག་སུ་འདོད་པ། །དེ་ནི་ཡོན་ཏན་རྒྱ་མཚོ་མཁས་དྲུང་སོང། །གང་ཞིག་ངན་སོང་རྣམས་ཀྱི་ལམ་གཅོད་ཅིང། །བཟང་འགྲོ་འཆི་བ་མེད་པའི་ལམ་དབྱེ་དང། །


[048-45a0] [45A] 
[048-45a1] ༄༅། །ཡན་ལག་བརྒྱད་ལམ་འགྲོ་བས་འགྲོ་འདོད་ན། །འགྲོ་ལམ་མཐར་འབྱིན་འདི་ཡི་ཞབས་འབྲིང་གྱིས། །གང་ཞིག་བདེ་གཤེགས་ཡོངས་སུ་མཆོད་པ་དང། །
[048-45a2] ཐུགས་རྗེ་མངའ་བ་དེ་ལས་ཆོས་ཉན་དང། །དགེ་འདུན་ཡོན་ཏན་ཐོབ་པར་འདོད་པ་ནི། །ཡོན་ཏན་རྒྱ་མཚོ་འདི་ཡི་ཞབས་འབྲིང་གྱིས་།སྐྱེ་རྒ་ན་འཆིའི་སྡུག་བསྔལ་ཟད་པ་དང། །
[048-45a3] འཁོར་བའི་བཅིངས་པ་རྣམ་པར་དགྲོལ་བ་དང། །ནམ་མཁའི་མཐའ་མཉམ་རྣམ་དག་སྤྱོད་འདོད་པ། །དེ་ནི་སེམས་ཅན་དག་པའི་ཞབས་འབྲིང་གྱིས། །འགྲོ་བ་ཀུན་ན་ཡིད་འོང་
[048-45a4] སྡུག་མཛེས་ཤིང། །གཟུགས་མཆོག་མཚན་དང་ཡོན་ཏན་རྒྱས་པ་དང་།བདག་དང་དེ་བཞིན་གཞན་ཡང་འགྲེལ་འདོད་པ། །དེ་ནི་བལྟ་སྡུག་མཁས་པའི་གན་དུ་སོང། །
[048-45a5] ཚུལ་ཁྲིམས་ཏིང་འཛིན་དེ་བཞིན་ཤེས་རབ་དང། །ཟབ་ཅིང་བལྟ་དཀའ་གཏིང་དཔག་དཀའ་བ་ཡི། །རྣམ་གྲོལ་ཐོབ་འདོད་མཁས་པ་གང་ཡིན་དེ། །སྨན་པའི་རྒྱལ་པོའི་གན་དུ་
[048-45a6] མྱུར་དུ་སོང། །ཡོན་ཏན་འདི་དང་གཞན་ཡང་རྣམ་མང་དང། །སྲིད་པའི་བདེ་དང་དེ་བཞིན་མྱ་ངན་འདས། །ཡོན་ཏན་ཐམས་ཅད་རབ་ཏུ་རྫོགས་འདོད་པ། །དེ་ནི་བརྟུལ་ཞུགས་
[048-45a7] གྲུབ་མཁས་གན་དུ་སོང། །ཚིག་དེ་ཐོས་ནས་རྒྱལ་ཆེན་བཞིའི་རིས་ཀྱི་ལྷ་འབུམ་ཕྲག་བརྒྱད་ཅུ་རྩ་བཞི་དང། སུམ་ཅུ་རྩ་གསུམ་གྱི་ལྷ་འབུམ་དང། འཐབ་བྲལ་གྱི་ལྷ་འབུམ་


[048-45b0] [45B] 
[048-45b1] དགའ་ལྡན་གྱི་ལྷ་འབུམ་དང། འཕྲུལ་དགའི་ལྷ་འབུམ་དང། བདུད་ཀྱི་རིས་ཀྱི་ལྷ་སྔོན་གྱི་དགེ་བའི་ལས་ཀྱིས་བྱུང་བ་དྲུག་ཁྲི་དང། ཚངས་རིས་ཀྱི་ལྷ་དྲུག་ཁྲི་བརྒྱ་སྟོང་དང་
[048-45b2] འོག་མིན་གྱི་བར་གྱི་ལྷ་བརྒྱ་སྟོང་མང་པོ་དག་འདུས་པར་གྱུར་པ་དང། གཞན་ཡང་ཤར་ཕྱོགས་དང། ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་ནས་ལྷའི་བུ་བརྒྱ་སྟོང་མང་
[048-45b3] པོ་འདུས་པར་གྱུར་པ་དེ་དག་ལས་གང་དག་མཆོག་ཏུ་བྱ་བའི་ལྷའི་བུ་དག་གིས་ལྷའི་འཁོར་ཆེན་པོ་དེ་དག་ལ་ཚིགས་སུ་བཅད་པ་འདི་དག་སྨྲས་སོ། །བདག་ཅག་རྣམས་ཀྱི་བསམ་
[048-45b4] པ་ཡང་དག་ཅི་འདྲ་ཡི། །ཚིག་འདི་ལྷ་ཡི་དབང་པོ་དག་གིས་གསན་དུ་གསོལ། །འདོད་པའི་དགའ་འབྱོར་བསམ་གཏན་བདེ་བ་མཆོག་སྤངས་ཏེ་།སེམས་ཅན་དག་པ་དམ་པ་འདི་
[048-45b5] ཡི་ཞབས་འབྲིང་བགྱི། །ལྷུམས་སུ་གཤེགས་དང་ལྷུམས་ན་བཞུགས་དང་བལྟམས་པའི་ཚེ། །བདག་ཉིད་ཆེན་པོ་མཆོད་འོས་ཤིན་ཏུ་མཆོད་པར་བགྱི། །བསོད་ནམས་དག་གིས་
[048-45b6] བསྲུངས་པའི་དྲང་སྲོང་ཡོངས་བསྲུངས་ན། །ཞེ་སྡང་སེམས་ཀྱིས་སུས་ཀྱང་གླགས་རྙེད་འགྱུར་མ་མཆིས། །གླུ་དབྱངས་སིལ་སྙན་རོལ་མོའི་དབྱངས་སྒྲ་ལེགས་བསྒྲགས་པས། །ཡོན་
[048-45b7] ཏན་རྒྱ་མཚོ་མངའ་བའི་ཡོན་ཏན་བསྔགས་བརྗོད་དེ། །གང་ཐོས་སྐྱེ་བོ་བྱང་ཆུབ་མཆོག་ཏུ་སེམས་བསྐྱེད་པར། །ལྷ་དང་མི་རྣམས་ཐམས་ཅད་རབ་ཏུ་དགའ་བར་བགྱི། །རྒྱལ་པོའི་


[048-46a0] [46A] 
[048-46a1] ༄༅། །ཕོ་བྲང་མེ་ཏོག་སིལ་མས་རྒྱས་པར་དགང། །ཨ་ག་རུ་མཆོག་ནག་པོས་བདུགས་ཏེ་དྲི་ཞིམ་བགྱི། །དེ་ཡི་དྲི་ཚོར་ལྷ་མི་རབ་ཏུ་དགའ་འགྱུར་ཞིང། །ནད་
[048-46a2] མེད་རིམས་ནད་བྲལ་ཞིང་བདེ་བར་འགྱུར་བར་བགྱི། །མེ་ཏོག་མནྡ་ར་དང་ཀུན་ནས་འདུ་བ་དང། །སིམ་བྱད་རབ་ཏུ་སིམ་བྱེད་སྠ་ལ་རྣམ་སྣང་དང། །མེ་ཏོག་བཟང་པོས་འཕྲིན་
[048-46a3] ལས་དགེ་ལས་བྱུང་བ་དེ། །མཆོད་པའི་སླད་དུ་སེར་སྐྱའི་གྲོང་ཀུན་དགང་བར་བགྱི། །ཇི་སྲིད་ཡུམ་གྱི་ལྷུམས་ན་དྲི་གསུམ་མ་གོས་བཞུགས་།ཇི་སྲིད་རྒ་ཤི་མཐར་འབྱིན་
[048-46a4] བལྟམས་པར་གྱུར་གྱི་བར། །དེ་སྲིད་དུས་སུ་དང་བའི་ཡིད་ཀྱིས་ཞབས་འབྲིང་བགྱི། །བློ་གྲོས་ཆེ་མངའ་མཆོད་པར་བགྱི་བར་བདག་ཅག་སེམས། །བལྟམས་ནས་གོམ་པ་
[048-46a5] བདུན་གཤེགས་བརྒྱ་བྱིན་ཚངས་པ་ཡིས། །ལག་ཏུ་བླངས་ཏེ་སྤོས་ཆུ་དག་གིས་སྐུ་བསིལ་བ། །སེམས་ཅན་རྣམ་པར་དག་པ་དེ་ནི་མཐོང་བ་ཡི། །ལྷ་མི་དེ་དག་ཐོབ་པ་རྒྱ་ཆེན་
[048-46a6] ལེགས་པར་ཐོབ། །ཇི་སྲིད་བར་དུ་འཇིག་རྟེན་རྗེས་སུ་མཐུན་མཛད་ཅིང། །འདོད་པའི་ཉོན་མོངས་འཇོམས་མཛད་བཙུན་མོའི་ནང་བཞུགས་ལ། །ཇི་སྲིད་ཅིག་ན་རྒྱལ་སྲིད་ཀུན་སྤངས་
[048-46a7] ཁབ་ནས་འབྱུང། །དེ་སྲིད་དུས་སུ་དང་བའི་སེམས་ཀྱིས་ཞབས་འབྲིང་བགྱི། །ཇི་སྲིད་ཅིག་ན་རིན་བསྣམས་བྱང་ཆུབ་སྙིང་པོར་གཤེགས་།ཇི་སྲིད་ཅིག་ན་བདུད་བཅོམ་བྱང་ཆུབ་


[048-46b0] [46B] 
[048-46b1] །ཚངས་པ་ཁྲག་ཁྲིག་འཁོར་ལོ་བསྐོར་བར་གསོལ་བཏབ་པ། །དེ་སྲིད་བདེ་བར་གཤེགས་ལ་མཆོད་པ་རྒྱ་ཆེན་བགྱི་།སེམས་ཅན་བྱེ་བ་ཁྲག་ཁྲིག་འཆི་མེད་བཏུལ་
[048-46b2] གྱུར་ཏེ༑ ༑སྟོང་གསུམ་འདིར་ནི་སངས་རྒྱས་འཕྲིན་ལས་ནམ་ལགས་ནས་།ཞི་ཞིང་བསལ་བའི་མྱ་ངན་འདས་པར་གཤེགས་གྱུར་པ། །དེ་སྲིད་ཀུན་གྱིས་དྲང་སྲོང་གྲགས་ཆེན་གཏང་མི་
[048-46b3] བགྱི༑ ༑དགེ་སློང་དག་དེ་ནས་འདོད་པ་ན་སྤྱོད་པའི་ལྷའི་བུ་མོ་དག་གིས་བྱང་ཆུབ་སེམས་དཔའི་ལུས་གཟུགས་ཕུན་སུམ་ཚོགས་པ་མཐོང་ནས་འདི་སྙམ་དུ་སེམས་ཏེ། སེམས་ཅན་
[048-46b4] དག་པ་མཆོག་དམ་པ་འདི་ལྟ་བུ་འཛིན་པར་འགྱུར་བའི་ན་ཆུང་དེ་ནི་ཇི་ལྟ་བུ་ཞིག་ཡོད་སྙམ་ནས་དེ་དག་ངོ་མཚར་དུ་གྱུར་ཏེ། མེ་ཏོག་དང། སྤོས་དང། ཕྲེང་བ་དང། བྱུག་པ་མཆོག་
[048-46b5] ཏུ་བྱ་བ་དག་ཁྱེར་ནས་ལྷའི་ལུས་ཡིད་ལས་གྲུབ་པ་ཐོབ་ཅིང་བསོད་ནམས་ཀྱི་རྣམ་པར་སྨིན་པའི་རྫུ་འཕྲུལ་གྱིས་བྱིན་གྱིས་བརླབས་པ་དེ་དག་སྐད་ཅིག་དེ་ཉིད་ལ་ལྷའི་ཕོ་བྲང་དེ་ནས་
[048-46b6] མི་སྣང་བར་གྱུར་ཏེ། སེར་སྐྱའི་གྲོང་ཁྱེར་ཆེན་པོ་དམ་པ་སྐྱེད་མོས་ཚལ་བརྒྱ་སྟོང་གིས་བརྒྱན་པ། རྒྱལ་པོ་ཟས་གཙང་མའི་ཁྱིམ་མཆོག་ཁང་བཟང་ཆེན་པོ་དང་སྐྱ་ལྡན་ཞེས་བྱ་བ་ལྷའི་
[048-46b7] དབང་པོའི་ཕོ་བྲང་ལྟ་བུ་དེར་ཕྱིན་ནས་ལྷའི་བུ་མོ་གོས་ལྷུག་ལྷུག་པོ་གྱོན་པ། དགེ་བ་དྲི་མ་མེད་པའི་བསོད་ནམས་ཀྱི་གཟི་བརྗིད་ཀྱིས་རབ་ཏུ་བརྒྱན་པ། ལྷའི་རྒྱན་གྱིས་ལག་པ་ཤིན་ཏུ་


[048-47a0] [47A] 
[048-47a1] ༄༅། །བརྒྱན་པ་དེ་དག་གིས་ལྷ་མོ་སྒྱུ་འཕྲུལ་མལ་མཆོག་གི་སྟེང་ན་འདུག་པ་མཐོང་ནས་ཕན་ཚུན་མཛུབ་མོས་སྟོན་ཅིང། ནམ་མཁའི་དཀྱིལ་ན་འཁོད་དེ་
[048-47a2] གཅིག་ལ་གཅིག་ཚིགས་སུ་བཅད་དེ་སྨྲས་པ། ལྷ་གནས་འཁོད་པའི་ལྷ་ཡི་བུ་མོ་རྣམས། །ཡིད་འོང་བྱང་ཆུབ་སེམས་དཔའི་སྐུ་མཐོང་ནས་།དེ་ཚེ་དེ་དག་འདི་སྙམ་
[048-47a3] སེམས་གྱུར་ཏེ། །བྱང་ཆུབ་སེམས་དཔའི་ཡུམ་གྱུར་ཇི་འདྲ་སྙམ། །ལག་ན་མེ་ཏོག་ཕྲེང་ཅན་དེ་དག་རྣམས། །ཐེ་ཚོམ་སྐྱེས་ནས་རྒྱལ་པོའི་ཕོ་བྲང་དུ། །མེ་ཏོག་དེ་བཞིན་བྱུག་
[048-47a4] པ་ཐོགས་ནས་སུ། །སོར་བཅུ་ཐལ་མོ་སྦྱར་ཏེ་འདུད་ཅིང་ལྷགས། །ལྷུག་ལྷུག་གོས་གྱོན་འཇོ་བག་གཟུགས་འཆང་བས། །ལྷ་མོ་སྒྱུ་འཕྲུལ་མལ་སྟེང་གནས་མཐོང་ནས། །
[048-47a5] ལག་པ་གཡས་པའི་སོར་མོས་ཕྱག་བྱས་ཏེ། །མི་ཡི་བུད་མེད་གཟུགས་ལ་ལེགས་ལྟོས་འཛེར། །བདག་ཅག་ང་རྒྱལ་སེམས་ཀྱིས་མངོན་སེམས་པ་།ལྷ་ཡི་བུ་མོ་གཟུགས་
[048-47a6] མཆོག་ཡིད་འོང་སྙམ། །རྒྱལ་པོའི་བཙུན་མོ་འདི་ཡི་གཟུགས་མཐོང་ན། །ལྷ་ཡི་ལུས་ཀྱང་ཟིལ་གྱིས་ནོན་པར་མཐོང། །འདི་ནི་གང་ཟག་མཆོག་གི་ཡུམ་འགྱུར་དུ། །ཡོན་
[048-47a7] ཏན་ལྡན་པས་ཤིན་ཏུ་གཤའ་ཞིང་འོས། །ནོར་བུ་རིན་ཆེན་སྣོད་བཟང་གནས་པ་ལྟར། །ལྷ་མོ་འདི་ནི་ལྷ་ཡི་ལྷ་སྣོད་ཡིན། །རྐང་ལག་མཐིལ་དང་སྤྱི་བོ་མན་ཆད་དུ། །ཡན་ལག་


[048-47b0] [47B] 
[048-47b1] །མིག་གིས་བལྟ་ན་ངོམས་པར་འགྱུར་མ་ཡིན། །ཡིད་དང་སེམས་ནི་ཕྱིར་ཞིང་དགའ་བར་འགྱུར། །འདི་ཡི་ཁ་བཞིན་ལུས་མཛེས་སྡུག་པ་ནི། །ནམ་མཁའི་
[048-47b2] དཀྱིལ་ན་ཟླ་བ་མཛེས་པ་འདྲ། །ཉི་ལྟར་དྲི་མེད་མེ་ལྟར་འབར་བ་སྟེ། །འདི་ཡི་ལུས་ལས་འོད་གསལ་བཟང་པོ་འབྱུང། །གསེར་སྦྲམ་བཙོམ་བཟང་པོའི་གསེར་བཞིན་དུ། །ལྷ་མོ་འདི་
[048-47b3] ཡི་ཁ་དོག་རྣམ་པར་མཛེས། །འདི་ཡི་སྐྲ་ནི་འཇམ་གཙང་དྲི་ཞིམ་སྟེ། །བུང་བ་མཆོག་གི་མདོག་འདྲ་ལྕང་ལོར་འཁྱིལ། །འདི་ཡི་མིག་ནི་པདྨའི་འདབ་མ་འདྲ། །རྣམ་དག་སོ་ནི་ནམ་
[048-47b4] མཁའི་སྐར་མ་བཞིན། །རྐེད་པ་གཞུ་ལྟར་ཕྲ་ཞིང་སྟ་ཟུར་ཡངས། །ཕྲག་པ་ཟླུམ་ཞིང་ཚིགས་རྣམས་མངོན་པ་མེད། །བརླ་ལེགས་གླང་པོ་མཆོག་གི་སྣ་འདྲ་སྟེ། །བྱིན་པ་ཤིན་ཏུ་
[048-47b5] ལེགས་པ་བྱིན་གྱིས་ཕྲ། །རྐང་ལག་མཐིལ་མཉམ་ཤིན་ཏུ་དམར་བ་སྟེ། །འདི་ནི་གཞན་མིན་ལྷ་ཡི་བུ་མོར་ངེས། །དེ་ལྟར་རྣམ་མང་དུ་མར་བལྟས་བྱས་ནས། །མེ་ཏོག་གཏོར་ཏེ་
[048-47b6] བསྐོར་བ་བྱས་ནས་ནི། །གྲགས་ལྡན་རྒྱལ་བའི་ཡུམ་ལ་བསྟོད་བྱས་ཏེ། །སྐད་ཅིག་གཅིག་གིས་ཕྱིར་ཡང་ལྷ་གནས་དོང། །དེ་ནས་ཕྱོགས་བཞི་སྐྱོང་བ་བཞི་པོ་དང། །འཐབ་བྲལ་
[048-47b7] རབ་དང་བརྒྱ་བྱིན་འཕྲུལ་བ་དང། །ལྷ་ཚོགས་ལྷ་མིན་གྲུལ་བུམ་སྲིན་པོ་དང། །མི་འམ་ཅི་དང་ལྟོ་འཕྱེ་ཆེས་སྨྲས་པ། །སྐྱེས་བུ་མཆོག་གི་མདུན་དུ་ཁྱེད་དེངས་ལ། །སྐྱེས་བུ་དམ་པ་


[048-48a0] [48A] 
[048-48a1] ༄༅། །དེ་ལ་སྲུང་བ་གྱིས། །འགྲོ་བ་དག་ལ་ཡིད་ཀྱིས་སྡང་མ་བྱེད། །མི་རྣམས་ལ་ཡང་གཙེ་བ་མ་བྱེད་ཅིག་ལྷ་མོ་སྒྱུ་འཕྲུལ་ཁྱིམ་མཆོག་གང་གནས་པ། །དེར་ནི་
[048-48a2] མཐུན་པར་འཁོར་དང་ལྷན་ཅིག་ཀུན། །མདའ་གཞུ་རལ་གྲི་མདུད་ཐུང་མཚོན་ཐོགས་ལ། །ནམ་མཁའི་དཀྱིལ་ན་གནས་ཏེ་བལྟ་པར་གྱིས། །དེ་ལྟར་ཤི་འཕོའི་དུས་ཤེས་ལྷའི་
[048-48a3] བུ་རྣམས། །མེ་ཏོག་དེ་བཞིན་བྱུག་པ་ཐོགས་ནས་ནི། །སོར་བཅུ་ཐལ་མོ་སྦྱར་ཏེ་འདུད་བྱོས་ལ། །དགའ་བའི་སེམས་ཀྱིས་སྒྱུ་འཕྲུལ་དྲུང་དུ་དེངས། །སྨྲ་བའི་སེངྒེ་དུས་ནི་དེང་
[048-48a4] ལེགས་ཀྱི། །འཇིག་རྟེན་ཀུན་ལ་ཐུགས་རྗེ་བརྩེ་བསྐྱེད་དེ། །མི་དབང་སེམས་ཅན་དག་པ་འཆི་འཕོ་སྟོན། །མཆོད་སྦྱིན་དོན་དུ་བདག་ཅག་གསོལ་བ་འདེབས། །དགེ་སློང་དག་
[048-48a5] དེ་ནས་བྱང་ཆུབ་སེམས་དཔའ་འཆི་འཕོ་བའི་དུས་ཀྱི་ཚེ་ཤར་ཕྱོགས་ནས་བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ། དགའ་ལྡན་གྱི་གནས་དམ་པ་ན་གནས་པ་
[048-48a6] བརྒྱ་སྟོང་ཕྲག་མང་པོ་དག་བྱང་ཆུབ་སེམས་དཔའ་ལ་མཆོད་པ་བྱ་བའི་ཕྱིར་བྱང་ཆུབ་སེམས་དཔའ་ག་ལ་བ་དེར་ལྷགས་སོ། །དེ་བཞིན་དུ་ཕྱོགས་བཅུའི་ཕྱོགས་རེ་རེ་ནས་
[048-48a7] ཀྱང་བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ། དགའ་ལྡན་གྱི་གནས་དམ་པ་ན་གནས་པ་བརྒྱ་སྟོང་ཕྲག་མང་པོ་དག་བྱང་ཆུབ་སེམས་དཔའ་ལ་མཆོད་པ་བྱ་བའི་


[048-48b0] [48B] 
[048-48b1] །རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་ནས་ལྷའི་བུ་མོ་འབུམ་ཕྲག་བརྒྱད་ཅུ་རྩ་བཞི་སིལ་སྙན་དང་གླུ་དབྱངས་སྣ་
[048-48b2] ཚོགས་ལེན་ཅིང་བྱང་ཆུབ་སེམས་དཔའ་ལ་མཆོད་པ་བྱ་བའི་ཕྱིར་བྱང་ཆུབ་སེམས་དཔའ་ག་ལ་བ་དེར་ལྷགས་སོ། །དེ་བཞིན་དུ་སུམ་ཅུ་རྩ་གསུམ་དང། འཐབ་བྲལ་དང། དགའ་
[048-48b3] ལྡན་དང། འཕྲུལ་དགའ་དང། གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ནང་ནས་ལྷའི་བུ་མོ་འབུམ་ཕྲག་བརྒྱད་ཅུ་རྩ་བཞི་སིལ་སྙན་དང་གླུ་དབྱངས་སྣ་ཚོགས་ལེན་ཅིང། བྱང་
[048-48b4] ཆུབ་སེམས་དཔའ་ལ་མཆོད་པ་བྱ་བའི་ཕྱིར་བྱང་ཆུབ་སེམས་དཔའ་ག་ལ་བ་དེར་ལྷགས་སོ། །དེ་ནས་བྱང་ཆུབ་སེམས་དཔའ་ཁང་པ་བརྩེགས་པ་ཆེན་པོ་བསོད་ནམས་ཐམས་
[048-48b5] ཅད་ཀྱིས་ཡང་དག་པར་བྱུང་བ་དཔལ་གྱི་སྙིང་པོ་ལྷ་རྣམས་ཀྱིས་ཀུན་ནས་བལྟ་བའི་ནང་དུ་འདུག་སྟེ་བྱང་ཆུབ་སེམས་དཔའ་དེ་དག་དང། ལྷ་བྱེ་བ་ཁྲག་ཁྲིག་བརྒྱ་ཕྲག་སྟོང་གིས་
[048-48b6] ཡོངས་སུ་བསྐོར་ཅིང་མདུན་དུ་བདར་ནས་དགའ་ལྡན་གྱི་གནས་དམ་པ་ནས་བསྐྱོད་པར་བརྩམས་སོ། །དགེ་སློང་དག་དེ་ལྟར་བསྐྱོད་པར་བརྩམས་པའི་ཚེ་བྱང་ཆུབ་སེམས་
[048-48b7] དཔས་འོད་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ལྟར་རྒྱ་ཆེ་ཞིང་ཡངས་ལ་ཐ་གྲུ་ཆེ་བ་འདིར་སྔོན་ཆད་མ་བྱུང་བའི་འོད་སྣང་བ་ལྷའི་འོད་ལས་


[048-49a0] [49A] 
[048-49a1] ༄༅། །ཤིན་ཏུ་འདས་པས་ཡོངས་སུ་གསལ་ཞིང་སྣང་བར་གྱུར་ཏོ་།འཇིག་རྟེན་གྱི་བར་གང་སྡིག་པ་སྡིག་པས་ཁེབས་ནས་མུན་པ་མུན་ནག་སྨག་ཏུ་གྱུར་པ་
[048-49a2] སྣང་བ་མེད་པ་གང་དུ་ཉི་མ་དང་ཟླ་བ་འདི་གཉིས་འདི་ལྟར་རྫུ་འཕྲུལ་ཆེ་ཞིང་འདི་ལྟར་མཐུ་ཆེ་ལ་འདི་ལྟར་དབང་ཆེ་བར་གྲགས་པས་ཀྱང་འོད་དང། ཁ་དོག་དང། གཟི་བརྗིད་
[048-49a3] ཀྱིས་ལམ་མེར་མ་གྱུར། ཐལ་ལེར་མ་གྱུར། ལྷང་ངེར་མ་གྱུར་པ་དེར་སེམས་ཅན་གང་དག་སྐྱེས་བ་དེ་དག་རང་རང་གིས་ལག་པ་བརྐྱང་པའང་མི་མཐོང་བ་དེ་དག་ཏུའང་
[048-49a4] དེའི་ཚེ་སྣང་བ་ཆེན་པོས་རྒྱས་པར་ཁྱབ་པར་གྱུར་ཅིང། དེར་སྐྱེས་པའི་སེམས་ཅན་དེ་དག་སྣང་བ་དེས་ཁྱབ་པར་གྱུར་ནས་གཅིག་གིས་གཅིག་མཐོང་ཞིང་གཅིག་གིས་
[048-49a5] གཅིག་ཤེས་ཏེ་འདི་སྐད་དུ་ཀྱེ་གྲོགས་པོ་དག་སེམས་ཅན་གཞན་དག་ཀྱང་འདིར་སྐྱེས་སོ། །ཀྱེ་གྲོགས་པོ་དག་སེམས་ཅན་གཞན་དག་ཀྱང་འདིར་སྐྱེས་སོ་ཞེས་
[048-49a6] ཟེར་བར་གྱུར་པ་དེ་ལྟ་བུའི་འོད་ལུས་ལས་བཀྱེའོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འྡིའང་རྣམ་པ་དྲུག་དང་ལྟས་ཆེན་པོ་བཅོ་བརྒྱད་དུ་གཡོས་
[048-49a7] རབ་ཏུ་གཡོས། ཀུན་ཏུ་རབ་ཏུ་གཡོས་སོ། །འགུལ། རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག་གོ་།འཁྲུགས། རབ་ཏུ་འཁྲུགས། ཀུན་ཏུ་


[048-49b0] [49B] 
[048-49b1] །འུར་འུར། རབ་ཏུ་འུར་འུར། ཀུན་ཏུ་རབ་ཏུ་འུར་འུར་རོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །མཐའ་དམའ་ན་དབུས་མཐོ་བར་གྱུར་
[048-49b2] ཏོ༑ ༑དབུས་དམའ་ན་མཐའ་མཐོ་བར་གྱུར་ཏོ། །ཤར་ཕྱོགས་དམའ་ན་ནུབ་ཕྱོགས་མཐོ་བར་གྱུར་ཏོ། །ནུབ་ཕྱོགས་དམའ་ན་ཤར་ཕྱོགས་མཐོ་བར་གྱུར་ཏོ། །ལྷོ་ཕྱོགས་དམའ་ན་བྱང་
[048-49b3] ཕྱོགས་མཐོ་བར་གྱུར་ཏོ། །བྱང་ཕྱོགས་དམའ་ན་ལྷོ་ཕྱོགས་མཐོ་བར་གྱུར་ཏོ། །དེའི་ཚེ་སྒྲ་དགའ་བར་འགྱུར་བ། ཚིམ་པར་འགྱུར་བ་མགུ་བར་འགྱུར་བ། དང་བར་འགྱུར་བ་
[048-49b4] སིམ་པར་འགྱུར་བ། མཉན་པར་འོས་པ། བསྔགས་པར་འོས་པ། མཚུངས་པ་མེད་པ། མཉན་ན་བཏང་མི་བྲ་བ། མི་མཐུན་པ་མེད་པ། སྡང་བར་འགྱུར་བ་མེད་པ་དག་ཀྱང་གྲག་
[048-49b5] པར་གྱུར་ཏོ། །སྐད་ཅིག་དེ་ལ་སེམས་ཅན་གང་ལའང་གནོད་པའམ་འཇིགས་པའམ། སྡང་བའམ། བག་ནོན་པ་མེད་པར་གྱུར་ཏོ། །སྐད་ཅིག་དེ་ལ་ཉི་ཟླ་དང། བརྒྱ་བྱིན་དང་
[048-49b6] ཚངས་པ་དང། འཇིག་རྟེན་སྐྱོང་བ་དག་གི་འོད་ཀྱང་མི་སྣང་བར་གྱུར་ཏོ། །སེམས་ཅན་དམྱལ་བ་དང། དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་དུ་སྐྱེས་པའི་སེམས་ཅན་
[048-49b7] ཐམས་ཅད་ཀྱང་སྐད་ཅིག་དེ་ལ་སྡུག་བསྔལ་དང་བྲལ་ཞིང་བདེ་བ་ཐམས་ཅད་དང་ལྡན་པར་གྱུར་ཏེ། སེམས་ཅན་གང་ལའང་འདོད་ཆགས་ཀྱིས་གནོད་པར་མི་འགྱུར། ཞེ་སྡང་གིས་


[048-50a0] [50A] 
[048-50a1] ༄༅། །གནོད་པར་མི་འགྱུར། གཏི་མུག་གིས་གནོད་པར་མི་འགྱུར་ཞིང་ཕྲག་དོག་གམ། སེར་སྣའམ། ང་རྒྱལ་ལམ། འཆབ་པའམ། རྒྱགས་པའམ། ཁྲོ་
[048-50a2] བའམ༑ གནོད་སེམས་སམ། ཡོངས་སུ་གདུང་བས་གནོད་པར་འགྱུར་བ་མེད་པར་གྱུར་ཏེ། སེམས་ཅན་ཐམས་ཅད་ཀྱང་སྐད་ཅིག་དེ་ལ་ཕན་ཚུན་ཕ་མ་ཙམ་དུ་སེམས་པའི་འདུ་
[048-50a3] ཤེས་སུ་གྱུར་ནས་བྱམས་པའི་སེམས་དང། ཕན་པའི་སེམས་དང་ལྡན་པར་གྱུར་ཏོ། །ལྷ་དང་མིའི་རོལ་མོ་སིལ་སྙན་བྱེ་བ་ཁྲག་ཁྲིག་བརྒྱ་སྟོང་དག་ཀྱང་མ་དཀྲོལ་མ་བླངས་པར་
[048-50a4] ཡིད་དུ་འོང་བའི་སྒྲ་འབྱིན་པར་གྱུར་ཏོ། །ལྷ་བྱེ་བ་ཁྲག་ཁྲིག་བརྒྱ་སྟོང་དག་ཀྱང་ལག་པ་དང། ཕྲག་པ་དང། སྤྱི་བོས་གཞལ་མེད་ཁང་ཆེན་པོ་དེ་འདེགས་ཤིང་ཁྱེར་བར་གྱུར་ཏོ། །
[048-50a5] ལྷའི་བུ་མོ་བརྒྱ་སྟོང་དག་གིས་ཀྱང་རང་རང་གི་གླུ་དབྱངས་བླངས་ཏེ་མདུན་དང། རྒྱབ་དང། གཡས་གཡོན་དག་ནས་བྱང་ཆུབ་སེམས་དཔའ་ལ་གླུ་དབྱངས་ཀྱི་སྒྲ་སྐད་ཀྱིས་མངོན་
[048-50a6] པར་བསྟོད་པ། ཁྱོད་ཀྱིས་སྔོན་ཆད་དགེ་ལས་བསགས་པ་དང། །ཡུན་རིང་དུས་ཀྱི་དགེ་བས་བྱུང་བ་དང། །ཁྱོད་ཀྱིས་ཆོས་རྣམས་ཀུན་གྱི་ཚུལ་སྦྱངས་པས། །དེ་རིང་མཆོད་པ་རྒྱ་
[048-50a7] ཆེན་བྱུང་བར་གྱུར། །བསྐལ་པ་བྱེ་བ་མང་པོར་ཁྱོད་ཀྱིས་སྔོན་།སྲས་མོ་སྲས་སྡུག་སྦྱིན་པ་མཛད་པས་ན། །ལྷ་ཡི་མེ་ཏོག་ཆར་དུ་བབ་པ་འདི། །སྦྱིན་པ་སྤྱད་པ་དེ་ཡི་འབྲས་


[048-50b0] [50B] 
[048-50b1] །གཙོ་བོ་ཁྱོད་ཀྱིས་རང་གི་ཤ་བཅད་དེ། །སྲང་ལ་བཅལ་ནས་ཐུགས་བྱོན་བྱ་ཕྱིར་བཏང། །སྦྱིན་པ་དེ་སྤྱད་པ་ཡི་འབྲས་བུ་དེས། །ཡི་དྭགས་འཇིག་རྟེན་རྣམས་ཀྱང་ཟས་སྐོམ་
[048-50b2] ཐོབ༑ ༑བསྐལ་པ་བྱེ་བ་མང་པོར་ཁྱོད་ཀྱིས་སྔོན། །ཚུལ་ཁྲིམས་མ་ཞིག་མ་ཉམས་བསྲུངས་པས་ན། །ཚུལ་ཁྲིམས་དེ་སྤྱད་པ་ཡི་འབྲས་བུ་དེས། །མི་ཁོམ་ངན་སོང་ཡོངས་སུ་དག་
[048-50b3] བར་གྱུར། །བསྐལ་པ་བྱེ་བ་མང་པོར་ཁྱོད་ཀྱིས་སྔོན། །བྱང་ཆུབ་བསྒྲུབ་པའི་གཞིར་ནི་བཟོད་པ་བསྒོམས། །བཟོད་པ་དེ་སྤྱད་པ་ཡི་འབྲས་བུ་དེས། །ལྷ་དང་མི་ཀུན་བྱམས་པའི་
[048-50b4] སེམས་སུ་གྱུར། །བསྐལ་པ་བྱེ་བ་མང་པོར་ཁྱོད་ཀྱིས་སྔོན། །བརྩོན་འགྲུས་མ་གོད་དམ་པ་བསྒོམས་པས་ན། །བརྩོན་འགྲུས་དེ་སྤྱད་པ་ཡི་འབྲས་བུ་དེས། །སྐུ་ནི་རི་རབ་བཞིན་
[048-50b5] དུ་མཛེས་པར་གྲུབ། །བསྐལ་པ་བྱེ་བ་མང་པོར་ཁྱོད་ཀྱིས་སྔོན་།ཉོན་མོངས་སྦྱང་སླད་བསམ་གཏན་བསྒོམས་མཛད་པས། །བསམ་གཏན་དེ་སྤྱད་པ་ཡི་འབྲས་བུ་དེས། །འགྲོ་
[048-50b6] བ་དག་ལ་ཉོན་མོངས་གནོད་མི་འགྱུར། །བསྐལ་པ་བྱེ་བ་མང་པོར་ཁྱོད་ཀྱིས་སྔོན། །ཉོན་མོངས་གཅོད་པའི་ཤེས་རབ་བསྒོམས་མཛད་པའི། །ཤེས་རབ་དེ་སྤྱད་པ་ཡི་འབྲས་
[048-50b7] བུ་དེས༑ ༑འོད་གསལ་དམ་པ་རྣམ་པར་སྣང་ཞིང་མཛེས། །བྱམས་པའི་གོ་མན་བས་ཉོན་མོངས་འཇོམས་མཛད་ཅིང། །སེམས་ཅན་ཀུན་ལ་ཐུགས་རྗེ་ཆེས་བྱུང་བ། །དགྱེས་པ་


[048-51a0] [51A] 
[048-51a1] ༄༅། །མཆོག་བརྙེས་བཏང་སྙོམས་མཆོག་ལྡན་པ། །བདེ་གཤེགས་ཚངས་གྱུར་ཁྱོད་ལ་ཕྱག་འཚལ་ལོ། །ཤེས་རབ་སྒྲོན་མའི་འོད་དང་གཟིས་འཕགས་ཤིང། །
[048-51a2] གཏི་མུག་སྐྱོན་གྱི་མུན་པ་ཀུན་སེལ་པ། །འདྲེན་པ་སྟོང་གསུམ་དག་ན་མིག་གྱུར་པའི། །ཐུབ་པ་ལམ་སྟོན་ཁྱོད་ལ་ཕྱག་འཚལ་ལོ། །རྫུ་འཕྲུལ་རྐང་པ་མངོན་ཤེས་མཆོག་ལ་
[048-51a3] མཁས༑ ༑བདེན་པ་གཟིགས་ཤིང་དམ་པའི་དོན་བསླབ་པ། །རྒལ་ནས་སྲོག་ཆགས་གཞན་དག་སྒྲོལ་མཛད་པ། །བདེ་གཤེགས་སྒྲོལ་གྱུར་ཁྱོད་ལ་ཕྱག་འཚལ་ལོ། །ཐབས་
[048-51a4] དང་མངོན་ཤེས་དམ་པ་ཀུན་ལ་མཁས། །འཆི་འཕོ་འཆི་འཕོ་མེད་པའི་འཕོ་བ་སྟོན། །འཇིག་རྟེན་ཆོས་ཀྱི་རྗེས་སུ་མཐུན་མཛད་ཀྱང་།འཇིག་རྟེན་གང་དུའང་ཆགས་པ་ཁྱོད་མི་
[048-51a5] མངའ༑ ༑གང་དག་ཁྱོད་ནི་ཉན་ཏམ་བལྟར་ལྷགས་པ། །དེ་དག་ཐོབ་པ་དམ་པ་བསམ་མི་ཁྱབ། །ཁྱོད་ལ་ཆོས་ཉིད་ཐོས་ཏེ་གང་དད་ཅིང། །དགའ་བ་ཡངས་པ་སྐྱེས་པ་སྨོས་
[048-51a6] ཅི་འཚལ། །དགའ་ལྡན་གནས་རྣམས་ཀུན་ནི་མོག་མོག་གྱུར། །ཛམྦུའི་གླིང་དུ་ཉི་མ་མངོན་དུ་ཤར། །སྲོག་ཆགས་བྱེ་བ་ཁྲག་ཁྲིག་བསམ་མི་ཁྱབ། །ཉོན་མོངས་གཉིད་
[048-51a7] ཀྱིས་ལོག་ལས་སད་པར་མཛད། །དེང་ནི་ཕོ་བྲང་འབྱོར་ཅིང་རྒྱས་གྱུར་ལ། །བྱེ་བ་ཁྲག་ཁྲིག་ལྷ་རྣམས་ལང་ལོང་གྱུར། །ལྷ་ཡི་བུ་མོས་སིལ་སྙན་སྒྲ་ཕྱུང་བས། །རྒྱལ་པོའི་


[048-51b0] [51B] 
[048-51b1] །བསོད་ནམས་གཟི་བརྗིད་རྫོགས་ཤིང་ལས་དགེ་བ། །བུད་མེད་གཟུགས་ཀྱི་མཆོག་དང་ལྡན་གྱུར་པ། །དེ་ཡི་སྲས་གྱུར་དེ་ནི་དེ་ལྟར་འབྱོར། །དཔལ་གྱིས་
[048-51b2] འཇིག་རྟེན་གསུམ་ནི་ཟིལ་གྱིས་གནོན། །མི་མཆོག་འབྱུང་བ་དེ་ཡི་གཟི་བརྗིད་ཀྱིས། །དེ་ཕྱི་ཕྱིན་ཆད་ཕོ་བྲང་དམ་པ་འདིར། །ལུས་ཅན་རྣམས་ལ་འདོད་སྡང་འཐབ་རྩོད་མེད། །ཀུན་ཀྱང་
[048-51b3] བྱམས་པའི་སེམས་ཀྱིས་སྲི་ཞུར་བཅས། །འཁོར་ལོས་བསྒྱུར་བའི་རིགས་རྒྱལ་བྱུང་པས་ན། །རྒྱལ་པོའི་རིགས་ནི་རབ་ཏུ་འཕེལ་བར་འགྱུར་།སེར་སྐྱའི་གྲོང་འདི་ཤིན་ཏུ་ཕུན་སུམ་
[048-51b4] ཚོགས༑ ༑རིན་ཆེན་མཛོད་ཀྱིས་རབ་ཏུ་གང་བར་འགྱུར། །གནོད་སྦྱིན་སྲིན་པོ་གྲུལ་བུམ་གསང་བ་པ། །ལྷ་དང་ལྷ་མིན་ཚོགས་རྣམས་དབང་པོར་བཅན། །མི་མཆོག་སྲུང་བ་གང་དག་
[048-51b5] གནས་པ་རྣམས། །དེ་དག་རིང་པོར་མི་ཐོགས་ཐར་པ་འཐོབ། །གུས་དང་སྲི་ཞུ་ལ་ནི་གནས་ནས་སུ། །འདྲེན་པ་ཁྱོད་བསྟོད་བསོད་ནམས་གང་བསགས་པ། །ཀུན་ཀྱང་བྱང་ཆུབ་ཏུ་ནི་
[048-51b6] ཡོངས་སུ་བསྔོ། །མི་ཡི་དམ་པ་ཁྱོད་ལྟར་མྱུར་དུ་ཤོག་བསྐྱོད་པར་བརྩམས་པའི་ལེའུ་སྟེ། ལྔ་པའོ།། །།དགེ་སློང་དག། དེ་ལྟར་དགུན་འདས་ཏེ་དཔྱིད་ཀྱི་དུས་ལ་དཔྱིད་ཟླ་ཐ་
[048-51b7] ཆུང་གི་ཚེ་སྐར་མ་ས་ག་ལ་བབ་པ་དུས་ཀྱི་དམ་པ་ལ་ཤིང་རྣམས་ཀྱི་ལོ་མ་རྒྱས་ཤིང་མེ་ཏོག་མཆོག་ཏུ་རྒྱས་ནས་གྲང་དྲོ་དང། མུན་པ་དང། རྡུལ་མེད་ཅིང་སའི་གཞི་སྔོ་གཞོན་ནུ་


[048-52a0] [52A] 
[048-52a1] ༄༅། །སྐྱེས་པས་ཁེབས་པར་གནས་པའི་ཚེ་འཇིག་རྟེན་གསུམ་གྱི་གཙོ་བོ་འཇིག་རྟེན་གྱིས་མཆོད་པས་དུས་ལ་བབ་པའི་ཚོད་ལ་རྣམ་པར་གཟིགས་ནས་ཚེས་
[048-52a2] བཅོ་ལྔའི་ཟླ་བ་ཉ་ལ་སྐར་མ་རྒྱལ་གྱི་དུས་སུ་ཡུམ་གསོ་སྦྱོང་བླངས་པའི་རུམ་དུ་བྱང་ཆུབ་སེམས་དཔའ་དགའ་ལྡན་གྱི་གནས་དམ་པ་ནས་འཕོས་ཏེ་དྲན་ཞིང་ཤེས་བཞིན་དུ་
[048-52a3] གླང་པོའི་ཕྲུག་གུ་ཐལ་དཀར་མཆེ་བ་དྲུག་དང་ལྡན་པ། མགོའི་ཁ་དོག་སྲིན་བུ་ལྷམ་བུ་ཆུ་གཤེར་གྱི་མདོག་ལྟ་བུ། མཆེ་བ་ལ་གསེར་འཚིག་པ། ཡན་ལག་དང་ཉིང་ལག་
[048-52a4] ཐམས་ཅད་དང་ལྡན་པ། དབང་པོ་ཉམས་པ་མེད་པར་བྱས་ཏེ་མའི་གློ་གཡས་པ་ནས་ཞུགས་སོ། །ཞུགས་ནས་ཀྱང་གློ་གཡས་པ་ལོགས་སུ་བརྟེན་ཏེ་གནས་ཀྱི། གློ་གཡོན་པ་
[048-52a5] ལོགས་སུ་ནམ་ཡང་མ་བརྟེན་ཏོ། །ལྷ་མོ་སྒྱུ་འཕྲུལ་མལ་བདེ་བ་ན་ཉལ་བ་དེས་ཀྱང་རྨི་ལམ་འདི་ལྟ་བུ་མཐོང་ངོ། །གླང་པོ་ཁ་བ་དངུལ་མདོག་མཆེ་བ་དྲུག་རྐང་ལག་རབ་མཛེས་
[048-52a6] མགོ་བོ་དམར་སྡུག་པ། །འགྲོས་བཟང་ལུས་ཚིགས་རྡོ་རྗེ་བཞིན་བརྟན་པ། །གླང་པོ་མཆོག་ཅིག་ཁོང་དུ་སོང་སྙམ་བྱེད། །དེས་ནི་དེ་འདྲའི་བདེ་བ་བརྒྱ་ལམ་ནའང། །མ་མཐོང་
[048-52a7] མ་ཐོས་མྱོང་བར་མ་གྱུར་ཏེ། །ལུས་ཀྱང་བདེ་ཞིང་སེམས་ཀྱང་བདེར་གྱུར་ནས། །བསམ་གཏན་མཉམ་པར་བཞག་པ་བཞིན་དུ་གྱུར། །དེ་ནས་ལྷ་མོ་སྒྱུ་འཕྲུལ་རྒྱན་དང་གོས་


[048-52b0] [52B] 
[048-52b1] སེམས་བདེ་བར་གྱུར་ཏེ། དགའ་བ་དང། རངས་པ་དང། ཉམས་བདེ་བ་ཐོབ་ནས་མལ་དམ་པ་དེ་ལས་ལངས་ཏེ་བུད་མེད་ཀྱི་ཚོགས་
[048-52b2] ཀྱིས་ཡོངས་སུ་བསྐོར་ཅིང་མདུན་དུ་བདར་ནས་ཁང་བཟང་དེའི་སྟེང་ནས་བབས་ཏེ། ཤིང་མྱ་ངན་འཚང་གི་ནགས་ཚལ་ག་ལ་བ་དེར་སོང་ནས་དེ་མྱ་ངན་འཚང་གི་གནས་ཚལ་དུ་བདེ་
[048-52b3] བར་འདུག་སྟེ། རྒྱལ་པོ་ཟས་གཙང་མའི་དྲུང་དུ་ཕོ་ཉ་བཏང་ནས་རྒྱལ་པོ་གཤེགས་སུ་གསོལ། ལྷ་མོས་ཁྱོད་ཀྱི་ཞལ་མཐོང་བར་བཞེད་དོ་ཞེས་བྱས་པ་དང། རྒྱལ་པོ་ཟས་
[048-52b4] གཙང་མས་ཚིག་དེ་ཐོས་ནས་རབ་ཏུ་དགའ་བར་གྱུར་ཏེ་ལུས་གཡོས་ནས་ཁྲི་བཟང་པོ་ལས་ལངས་ཏེ་བློན་པོ་དང། གྲོང་རྡལ་བ་དང་འཁོར་དང། གཉེན་པའི་སྐྱེ་བོ་དག་གིས་
[048-52b5] ཡོངས་སུ་བསྐོར་ཅིང་མདུན་དུ་བདར་ཏེ་མྱ་ངན་འཚང་གི་ནགས་ཚལ་ག་ལ་བ་དེར་སོང་ངོ། །སོང་ནས་ཀྱང་བདག་གི་ལུས་ཤིན་ཏུ་ལྕི་བ་སྙམ་བྱེད་ནས་མྱ་ངན་འཚང་གི་ནགས་ཚལ་དུ་
[048-52b6] འགྲོ་མ་ནུས་ཏེ། དེ་མྱ་ངན་འཚང་གི་ནགས་ཚལ་གྱི་སྒོར་འདུག་ནས་ཅུང་ཟད་ཅིག་བསམ་སྟེ། དེའི་ཚེ་ཚིགས་སུ་བཅད་པ་འདི་སྨྲས་སོ་།བདག་ནི་གཡུལ་དུ་དཔའ་བའི་ཕུལ་ཕྱིན་
[048-52b7] པ༑ ༑དེང་ལྟར་ལུས་ལྕི་བདག་གིས་མྱོང་མི་དྲན། །བདག་གི་ཁྱིམ་དུའང་འགྲོ་བར་དེང་མ་ནུས། །ཀྱེ་མ་འདི་ཅི་སུ་ལ་དྲི་བར་བྱ་།གནས་གཙང་མའི་རིས་ཀྱི་ལྷ་དག་ནམ་མཁའི་དཀྱིལ་


[048-53a0] [53A] 
[048-53a1] ༄༅། །ན་འཁོད་ནས་ལུས་ཕྱེད་མངོན་པར་སྤྲུལ་ཏེ་རྒྱལ་པོ་ཟས་གཙང་མ་ལ་ཚིགས་སུ་བཅད་དེ་སྨྲས་པ། དཀའ་ཐུབ་བརྟུལ་ཞུགས་ཡོན་ཏན་ལྡན་པ་འཇིག་རྟེན་
[048-53a2] གསུམ་གྱིས་མཆོད། །བྱམས་དང་སྙིང་རྗེ་ཐོབ་པས་བསོད་ནམས་ཡེ་ཤེས་དབང་བསྐུར་བའི། །བྱང་ཆུབ་སེམས་དཔའ་ཆེ་བ་དགའ་ལྡན་གནས་ནས་འཕོས་གྱུར་ཏེ། །རྒྱལ་པོ་
[048-53a3] ཁྱོད་ཀྱི་སྲས་གྱུར་ལྷ་མོ་སྒྱུ་འཕྲུལ་མངལ་དུ་ཞུགས། །དེ་ཚེ་རང་གི་མགོ་ཅོག་སོར་བཅུ་ཐལ་མོ་སྦྱར་བྱས་ཏེ། །རྒྱལ་པོ་རིམ་གྲོར་བྱ་བར་ལྡན་གྱུར་དེ་ཡི་ནང་དུ་ཞུགས། །ང་རྒྱལ་
[048-53a4] དྲེགས་པ་མེད་པས་ལྷ་མོ་སྒྱུ་འཕྲུལ་ངོར་བལྟས་ཏེ། །ངས་ནི་ཁྱོད་ལ་ཅི་བྱ་ཅི་སྦྱར་ཁྱོད་ཀྱིས་ང་ལ་སྨྲོས། །ལྷ་མོས་སྨྲས་པ་ཁ་བ་དངུལ་གྱི་མདོག་འདྲ་ཉི་ཟླའི་འོད་ལས་འཕགས་
[048-53a5] པ་སྟེ༑ ༑རྐང་ལག་ལེགས་ཤིང་རབ་འབྱེས་མཚེ་བ་དྲུག་ལྡན་ཆེ་བ་ཉིད། །གླང་པོའི་དམ་པ་རྡོ་རྗེ་བཞིན་དུ་ཚིགས་བརྟན་གཟུགས་བཟང་བ། །བདག་གི་རུམ་དུ་ཞུགས་ཀྱི་དེ་ཡི་
[048-53a6] ལོ་རྒྱུས་གསན་པར་གསོལ། །སྟོང་གསུམ་ཁམས་འདི་མཛེས་བར་རབ་རིབ་མ་མཆིས་བདག་གིས་མཐོང། །བདག་ནི་ཉལ་ཞིང་མཆིས་ན་ལྷ་རྣམས་བྱེ་བས་རབ་ཏུ་བསྟོད།།
[048-53a7] འོན་ཀྱང་བདག་ལ་ཁྲོ་ཞིང་འཚིག་དང་ཞེ་སྡང་རྨོངས་མ་མཆིས། །ཞི་བའི་སེམས་སུ་གྱུར་ཅིང་བསམ་གཏན་བདེ་དང་ལྡན་སྙམ་བགྱིད། །བདག་གི་རྨི་ལམ་འདི་ནི་རིགས་ལ་


[048-53b0] [53B] 
[048-53b1] །བདག་གི་རྨི་ལམ་འདི་ནི་ཡང་དག་ལྡན་པར་ལུང་སྟོན་པ། །རིག་བྱེད་རྨི་ལམ་གཞུང་ལ་མཁས་ཤིང་གཟའ་ཡི་ཆོ་ག་མཁན། །རྒྱལ་པོ་མྱུར་དུ་བྲམ་ཟེ་འདིར་
[048-53b2] ནི་ལེགས་པར་དགུག་ཏུ་གསོལ། །དེ་སྐད་ཚིག་ཐོས་རྒྱལ་པོས་དེ་ཡི་དུས་ཀྱི་སྐད་ཅིག་ལ། །བྲམ་ཟེ་རིག་བྱེད་བསྟན་བཅོས་གཞུང་ལ་ཤིན་ཏུ་མཁས་པ་གཉེར། །སྒྱུ་འཕྲུལ་བྲམ་ཟེ་
[048-53b3] རྣམས་ཀྱི་མདུན་དུ་འདུག་ནས་འདི་སྐད་སྨྲས། །ཁོ་མོས་རྨི་ལམ་འདི་འདྲ་མཐོང་ན་དེ་ཡི་ལོ་རྒྱུས་གསོན། །བྲམ་ཟེ་རྣམས་ཀྱིས་སྨྲས་པ་ལྷ་མོ་བཀའ་སྩལ་དུ་གསོལ། ཁྱོད་ཀྱིས་
[048-53b4] རྨི་ལམ་ཅི་འདྲ་བ་ཞིག་གཟིགས། ཐོས་ནས་ཀྱང་དཔྱད་པར་བགྱིའོ་།ལྷ་མོས་སྨྲས་པ། ཁ་བ་དངུལ་གྱི་མདོག་འདྲ་ཉི་ཟླའི་འོད་ལས་འཕགས་པ་སྟེ། །རྐང་ལག་ལེགས་ཤིང་རབ་
[048-53b5] འབྱེས་མཆེ་བ་དྲུག་ལྡན་ཆེ་བ་ཉིད། །གླང་པོ་དམ་པ་རྡོ་རྗེ་བཞིན་དུ་ཚིགས་བརྟན་གཟུགས་བཟང་བ། །བདག་གི་རུམ་དུ་ཞུགས་པ་དེ་ཡི་ལོ་རྒྱུས་མཉན་པར་གྱིས། །དེ་སྐད་ཚིག་ཐོས་
[048-53b6] ནས་ནི་བྲམ་ཟེ་རྣམས་ཀྱིས་འདི་སྐད་སྨྲས། །རིགས་ལ་དངོ་བ་མ་མཆིས་དགྱེས་པ་རྒྱ་ཆེན་བརྙེས་པར་གྱུར། །ཁྱོད་ལ་སྲས་མངའ་མཚན་གྱིས་ཡན་ལག་བརྒྱན་པ་སྐྱེ་བར་འགྱུར། །
[048-53b7] རྒྱལ་པོའི་རིགས་སུ་རིགས་ལྡན་འཁོར་ལོས་བསྒྱུར་བ་ཆེ་བ་ཉིད་།གལ་ཏེ་འདོད་པ་དག་དང་རྒྱལ་སྲིད་ཕོ་བྲང་སྤངས་གྱུར་ཏེ་།འཇིག་རྟེན་ཀུན་ལ་ཐུགས་བརྩེ་ཆགས་མེད་རབ་ཏུ་བྱུང་


[048-54a0] [54A] 
[048-54a1] ༄༅། །གྱུར་ན༑ ༑དེ་ནི་འཇིག་རྟེན་གསུམ་ན་སྦྱིན་གནས་སངས་རྒྱས་འགྱུར་བ་སྟེ། །བདུད་རྩི་མཆོག་གི་རོ་ཡིས་འཇིག་རྟེན་ཐམས་ཅད་ཚིམ་མཛད་འགྱུར། །དེ་སྐད་ཚིག་
[048-54a2] སྙན་ལུང་བསྟན་ཏེ། །རྒྱལ་པོའི་ཕོ་བྲང་ཟན་ཟོས་ནས། །བྱ་དགའ་བྱིན་པ་བླངས་ནས་སུ། །བྲམ་ཟེ་དེ་དག་ཕྱིར་དོང་ངོ། །དགེ་སློང་དག་དེ་ལྟར་རྒྱལ་པོ་ཟས་གཙང་མས་བྲམ་ཟ་མཚན་
[048-54a3] དང་ལྟས་ཤེས་ཤིང་རྣམ་པར་འབྱེད་པ་དང། རྨི་ལམ་གྱི་གཞུང་ཤེས་པ་དག་ལས་དེ་སྐད་ཀྱི་ཚིག་ཐོས་ནས་ཚིམ་ཞིང་མགུ་སྟེ་ཡིད་རངས་ལ་རབ་ཏུ་དགའ་ཞིང་དགའ་བ་དང་
[048-54a4] ཡིད་བདེ་བ་སྐྱེས་ནས་བྲམ་ཟེ་དེ་དག་བཟའ་བ་དང། བཏུང་བ་དང་མྱང་བ་མང་པོ་ཉམས་སུ་བསོད་པས་ཚིམ་ཞིང་ངོམས་པར་བྱས་ནས་བྱ་དགའ་བྱིན་ཏེ་བཀྱེའོ། །དེ་ཉིད་ཀྱི་ཚེ་
[048-54a5] གྲོང་ཁྱེར་ཆེན་པོ་སེར་སྐྱའི་གནས་ཀྱི་གྲོང་ཁྱེར་ཆེན་པོ་དེའི་སྒོ་བཞི་ན་གྲོང་ཁྱེར་གྱི་བཞི་མདོ་དང། སུམ་མདོ་ཐམས་ཅད་དུ་སྦྱིན་པ་བྱིན་ཏེ། ཇི་ཙམ་དུ་བྱང་ཆུབ་སེམས་དཔའ་ལ་
[048-54a6] མཆོད་པ་བྱ་བའི་ཕྱིར་ཟས་འདོད་པ་རྣམས་ལ་ནི་ཟས། སྐོམ་འདོད་པ་རྣམས་ལ་ནི་སྐོམ། གོས་འདོད་པ་རྣམས་ལ་ནི་གོས། བཞོན་པ་འདོད་པ་རྣམས་ལ་ནི། བཞོན་པ་
[048-54a7] སྤོས་འདོད་པ་རྣམས་ལ་ནི་སྤོས༑ ཕྲེང་བ་འདོད་པ་རྣམས་ལ་ནི་ཕྲེང་བ། བྱུག་བ་འདོད་པ་རྣམས་ལ་ནི་བྱུག་པ། མལ་ཆ་འདོད་པ་རྣམས་ལ་ནི་མལ་ཆ། གནས་འདོད་པ་


[048-54b0] [54B] 
[048-54b1] འཚོ་བ་འདོད་པ་རྣམས་ལ་ནི་འཚོ་བ་བྱིན་ནོ། །དགེ་སློང་དག་དེ་ནས་རྒྱལ་པོ་ཟས་གཙང་མ་འདི་སྙམ་དུ་སེམས་ ལྷ་མོ་སྒྱུ་འཕྲུལ་འདི་ཁྱིམ་གང་ན་འདུག་
[048-54b2] ན་བདེ་ཞིང་ཉོན་མོངས་པ་མེད་པར་འདུག་པར་འགྱུར་སྙམ་པ་དང་དེ་ནས་སྐད་ཅིག་དེ་ཉིད་ལ་རྒྱལ་པོ་ཆེན་པོ་བཞི་རྒྱལ་པོ་ཟས་གཙང་མའི་དྲུང་དུ་འོངས་ཏེ་འདི་སྐད་ཅེས་སྨྲས་སོ། །ལྷ་
[048-54b3] ཐུགས་ལས་སུ་མ་མཛད་པར་བཏང་སྙོམས་སུ་བདེ་བར་བཞུགས་ཤིག་།བདག་ཅག་གིས་བྱང་ཆུབ་སེམས་དཔའི་ཕོ་བྲང་བཤམ་མོ། །དེ་ནས་ལྷའི་དབང་པོ་བརྒྱ་བྱིན་རྒྱལ་པོ་ཟས་གཙང་
[048-54b4] མའི་གན་དུ་འོངས་ཏེ་འདི་སྐད་ཅེས་སྨྲས་སོ། །སྐྱོང་བའི་གཞལ་མེད་ཁང་རྣམས་ངན། །སུམ་ཅུ་རྩ་གསུམ་པ་ཡི་བཟང། །བྱང་ཆུབ་སེམས་དཔའི་ཕོ་བྲང་ནི། །རྣམ་པར་རྒྱལ་ཙམ་བདག་
[048-54b5] གིས་དབུལ། །དེ་ནས་ལྷའི་བུ་རབ་འཐབ་བྲལ་རྒྱལ་པོ་ཟས་གཙང་མའི་གན་དུ་འོངས་ཏེ་འདི་སྐད་ཅེས་སྨྲས་སོ། །ཁོ་བོའི་ཁང་ཁྱིམ་མཐོང་གྱུར་ནས། །བརྒྱ་བྱིན་བྱེ་བ་ངོ་མཚར་གྱུར། །
[048-54b6] འཐབ་བྲལ་རབ་ཀྱི་དཔལ་ལྡན་ཁང། །རྒྱལ་བའི་སྲས་ལ་བདག་འབུལ་ལོ། །དེ་ནས་ལྷའི་བུ་ཡོངས་སུ་དགའ་ལྡན་རྒྱལ་བོ་ཟས་གཙང་མའི་ག་ན་དུ་འོངས་ཏེ་འདི་སྐད་ཅེས་སྨྲས་སོ། །
[048-54b7] གྲགས་པ་ཆེ་མངའ་སྔོན་ཆད་ནི། །དགའ་ལྡན་གང་དུ་བཞུགས་གྱུར་པ། །ཕོ་བྲང་དམ་པ་དགྱེས་པ་དེ། །རྒྱལ་བའི་སྲས་ལ་བདག་འབུལ་ལོ། །དེ་ནས་ལྷའི་བུ་རབ་འཕྲུལ་དགའ་རྒྱལ་པོ་


[048-55a0] [55A] 
[048-55a1] ༄༅། །ཟས་གཙང་མའི་གན་དུ་འོངས་ཏེ་སྐད་ཅེས་སྨྲས་སོ། །དཔལ་ལྡན་ཡིད་ལས་གྲུབ་བའི་ཁང། །དེ་ནི་རིན་ཆེན་རང་བཞིན་ཏེ་།བྱང་ཆུབ་སེམས་དཔའ་
[048-55a2] མཆོད་དོན་དུ། །རྒྱལ་པོ་བདག་གིས་དབུལ་བར་བགྱི། །དེ་ནས་ལྷའི་བུ་གཞན་འཕྲུལ་དབང་བྱེད་རྒྱལ་པོ་ཟས་གཙང་མའི་གན་དུ་འོངས་ཏེ་འདི་སྐད་ཅེས་སྨྲས་སོ། །འདོད་
[048-55a3] པའི་ཁམས་གནས་ཇི་སྙེད་པ། །གཞལ་མེད་ཁང་མཛེས་གང་ཡོད་པ་།བདག་གི་གཞལ་མེད་ཁང་དྲུང་ན། །འོད་དང་མདོག་ཀྱང་སྟོར་བར་སྣང། །དེ་བས་དཔལ་ལྡན་བདག་གིས་
[048-55a4] དབུལ༑ ༑བྱང་ཆུབ་སེམས་དཔའ་མཆོད་པའི་ཕྱིར། །རིན་ཆེན་རང་བཞིན་ཕོ་བྲང་བཟང། །དེ་ནི་རྒྱལ་པོ་བླང་བར་གྱིས། །ལྷ་ཡི་མེ་ཏོག་རབ་བཀང་སྟེ། །ལྷ་ཡི་སྤོས་ཀྱི་ངད་ལྡང་བའི།།
[048-55a5] ཕོ་བྲང་ཡངས་པ་བདག་གིས་དབུལ། །དེར་ནི་ལྷ་མོ་བཞུགས་པར་གྱིས་།དགེ་སློང་དག་དེ་ལྟར་འདོད་པ་ན་སྤྱོད་པའི་ལྷའི་དབང་པོ་ཐམས་ཅད་ཀྱིས་བྱང་ཆུབ་སེམས་དཔའ་ལ་
[048-55a6] མཆོད་པའི་ཕྱིར་སེར་སྐྱའི་གནས་ཀྱི་གྲོང་ཁྱེར་ཆེན་པོ་དམ་པ་དེར་རང་རང་གི་ཁྱིམ་ཕུལ་བར་གྱུར་ཏོ། །རྒྱལ་པོ་ཟས་གཙང་མས་ཀྱང་མིའི་ལས་ནི་འདས་ཀྱི། ལྷ་ཡིར་ནི་མ་
[048-55a7] གྱུར་པ་བཤམས་པར་གྱུར་ཏེ། དེ་ལ་བྱང་ཆུབ་སེམས་དཔས་བཀོད་པ་ཆེན་པོའི་ཏིང་ངེ་འཛིན་གྱི་མཐུས་ཁྱིམ་དེ་དག་ཐམས་ཅད་དུ་ལྷ་མོ་སྒྱུ་འཕྲུལ་མངོན་པར་བསྟན་ཏོ། །བྱང་


[048-55b0] [55B] 
[048-55b1] གློ་གཡས་ཕྱོགས་ལོགས་སུ་སྐྱིལ་མོ་ཀྲུང་བཅས་ཏེ་གནས་པར་གྱུར་ཏོ་།ལྷའི་དབང་པོ་དེ་དག་ཐམས་ཅད་ཀྱང་སོ་སོ་
[048-55b2] ནས་བདག་ཉིད་ཀྱི་ཁྱིམ་ན་བྱང་ཆུབ་སེམས་དཔའི་མ་འདུག་གི་།གཞན་མ་ཡིན་ནོ་ཞེས་དེ་ལྟར་ཤེས་པར་གྱུར་ཏོ། །དེ་ལ་འདི་སྐད་ཅེས་བྱ་སྟེ། ཏིང་འཛིན་བཀོད་པ་ཆེ་ལ་གནས་
[048-55b3] གྱུར་ཏེ༑ ༑སྤྲུལ་པ་བསམ་གྱིས་མི་ཁྱབ་སྤྲུལ་བྱས་ནས། །ལྷ་རྣམས་ཐམས་ཅད་བསམ་པ་རྫོགས་པར་བྱས། །རྒྱལ་པོའང་དེ་ལྟར་ཡིད་བཞིན་བསམ་པ་གྲུབ། །དེ་ནས་འཁོར་དེའི་
[048-55b4] ནང་ནས་ལྷའི་བུ་ཁ་ཅིག་འདི་སྙམ་དུ་སེམས་ཏེ། རྒྱལ་ཆེན་བཞིའི་རིས་ཀྱི་ལྷ་གང་ཡིན་པ་དེ་དག་ཀྱང་མིའི་ལུས་ཀྱི་དྲི་བྲོ་ན་སྐྱོ་ཞིང་འབྱོལ་ན། དེ་མ་ཡིན་པའི་ལྷ་གཞན་སུམ་ཅུ་རྩ་
[048-55b5] གསུམ་མམ། འཐའ་བྲལ་ལམ། དགའ་ལྡན་གྱི་ལྷའི་བུ་དག་ལྟ་སྨོས་ཀྱང་ཅི་དགོས་ན། ཇི་ལྟར་བྱང་ཆུབ་སེམས་དཔའ་གཙང་ཞིང་དྲི་ང་བ་དང་བྲལ་བ། འཇིག་རྟེན་ཐམས་ཅད་
[048-55b6] ལས་མངོན་པར་འཕགས་པ། སེམས་ཅན་རིན་པོ་ཆེ་དགའ་ལྡན་གྱི་ལྷའི་རིས་ནས་འཕོས་ཏེ་ཡུམ་གྱི་ལྷུམས་མིའི་ལུས་དྲི་མི་ཞིམ་པར་བཞུགས་པར་གྱུར་སྙམ་པ་དང། དེ་ནས་
[048-55b7] སངས་རྒྱས་ཀྱི་མཐུས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ཙམ་དུ་བུད་མེད་ཀྱི་ལུས་ནི་སྨད་པ་ལགས་པ་དང་


[048-56a0] [56A] 
[048-56a1] ༄༅། །འདོད་ཆགས་ལ་སྤྱོད་ཅེས་བགྱི་བའི་བར་དུ་དེ་བཞིན་གཤེགས་པས་གསུངས་པ་ངོ་མཚར་ཆེ་ན། བཅོམ་ལྡན་འདས། དེ་བས་ཀྱང་འཇིག་རྟེན་ཐམས་ཅད་ལས་
[048-56a2] མངོན་པར་འཕགས་པ། སྔོན་བྱང་ཆུབ་སེམས་དཔར་གྱུར་པ་འདི་ལྟར་དགའ་ལྡན་གྱི་ལྷའི་རིས་ནས་འཕོས་ཏེ་ཡུམ་གྱི་ལྷུམས་མིའི་ལུས་སུ་གློ་གཡས་ཕྱོགས་སུ་བརྟེན་ཏེ་
[048-56a3] བཞུགས་སོ། །ཞེས་བགྱི་བ་འདི་ནི་རབ་ཏུའང་ངོ་མཚར་ཆེ་སྟེ་བཅོམ་ལྡན་འདས། སྔོན་བཅོམ་ལྡན་འདས་ཀྱིས་དེ་ལྟར་མཛད་དོ། ཞེས་དེ་སྐད་དུ་སྨྲ་བར་ནི་བདག་ལ་སྤྲོ་བ་
[048-56a4] མ་མཆིས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་ཁྱོད་བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་ཞེས་བྱ་བ་གང་བྱང་ཆུབ་སེམས་
[048-56a5] དཔའ་མའི་རུམ་ན་གནས་པའི་ཡོངས་སུ་སྤྱད་པར་གྱུར་པ་མཐོང་བར་འདོད་དམ། གསོལ་པ། བཅོམ་ལྡན་འདས། དེའི་དུས་ནི་ད་ལགས་སོ། །བདེ་བར་གཤེགས་པ། དེའི་
[048-56a6] དུས་ནི་ད་ལགས་ཏེ། དེ་བཞིན་གཤེགས་པས་བྱང་ཆུབ་སེམས་དཔའི་ཡོངས་སུ་སྤྱད་པ་དེ་བསྟན་ཏེ་མཐོང་ན་གློ་བ་དགའོ། །དེ་ནས་བཅོམ་ལྡན་འདས་ཀྱིས་རྣམ་པ་དེ་ལྟ་བུའི་
[048-56a7] མཚན་མ་མཛད་དེ། དེས་མི་མཇེད་ཀྱི་བདག་པོ་ཚངས་པ་ཚངས་པ་འབུམ་ཕྲག་དྲུག་ཅུ་རྩ་བརྒྱད་དང་ལྷན་ཅིག་ཚངས་པའི་འཇིག་རྟེན་ནས་མི་སྣང་བར་གྱུར་ཏེ་བཅོམ་ལྡན་འདས་


[048-56b0] [56B] 
[048-56b1] མགོ་བོས་ཕྱག་འཚལ་ཏེ། བཅོམ་ལྡན་འདས་ལ་ལན་གསུམ་བསྐོར་བར་བྱས་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདུད་
[048-56b2] ཅིང་ཕྱོགས་གཅིག་ཏུ་འདུག་གོ་དེ་ནས་བཅོམ་ལྡན་འདས་ཀྱིས་མཁྱེན་བཞིན་དུ་མི་མི་མཇེད་ཀྱི་བདག་པོ་ཚངས་པ་ལ་བཀའ་སྩལ་པ་ཚངས་བ། ཁྱོད་ཀྱིས་སྔོན་ང་བྱང་ཆུབ་སེམས་
[048-56b3] དཔར་གྱུར་ཅིང་མའི་རུམ་ན་ཟླ་བ་བཅུར་འདུག་འདུག་པའི་བྱང་ཆུབ་སེམས་དཔའི་ཡོངས་སུ་སྤྱད་པ་བླངས་སམ། གསོལ་པ། བཅོམ་ལྡན་འདས་དེ་དེ་ལྟ་ལགས་སོ། །བདེ་བར་གཤེགས་
[048-56b4] པ༑ དེ་དེ་ལགས་སོ། །བཀའ་སྩལ་པ། ཚངས་པ། ད་དེ་ག་ལ་ཡོད་སྟོན་ཅིག་གསོལ་པ། བཅོམ་ལྡན་འདས། དེ་ནི་ཚངས་པའི་འཇིག་རྟེན་ན་མཆིས་སོ། །བཀའ་སྩལ་པ། ཚངས་པ་
[048-56b5] དེའི་ཕྱིར་ཟླ་བ་བཅུ་པའི་བྱང་ཆུབ་སེམས་དཔའི་ཡོངས་སུ་སྤྱད་པ་དེ་འདིར་ཁྱོད་ཀྱིས་སྟོན་ཅིག་དང། ཇི་ཙམ་དུ་འདུས་བྱས་པ་ཤེས་པར་འགྱུར་རོ། །དེ་ནས་མི་མཇེད་ཀྱི་བདག་པོ་ཚངས་
[048-56b6] པས་ཚངས་པ་དག་ལ་འདི་སྐད་ཅེས་སྨྲས་སོ། །ཁོ་བོས་བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེ་བླང་གི་དེའི་བར་དུ་ཁྱེད་འཁོད་ཅིག་དེ་ནས་མི་མཇེད་ཀྱི་བདག་
[048-56b7] པོ་ཚངས་པ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ཀྱི་སྤྱན་སྔ་ནས་མི་སྣང་བར་གྱུར་ནས་སྐད་ཅིག་དེ་ཉིད་ལ་ཚངས་པའི་འཇིག་རྟེན་དུ་ཕྱིན་ཏོ། །དེ་


[048-57a0] [57A] 
[048-57a1] ༄༅། །ནས་མི་མཇེད་ཀྱི་བདག་པོ་ཚངས་པས་ལྷའི་བུ་ཚངས་པ་བཟང་པོ་ལ་འདི་སྐད་ཅེས་སྨྲས་སོ། །གྲོགས་པོ། ཁྱོད་སོང་ལ་ཚངས་པའི་འཇིག་རྟེན་འདི་མན་ཆད་སུམ་
[048-57a2] ཅུ་རྩ་གསུམ་གྱི་གནས་ཡན་ཆད་དུ་སྒྲ་བསྒྲགས་ཏེ་བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་བདག་ཅག་གིས་དེ་བཞིན་གཤེགས་པའི་སྤྱན་སྔར་བཀུར་ན་
[048-57a3] ཁྱེད་ཀྱི་ནང་ནས་མཐོང་བར་སུ་དགའ་བ་མྱུར་དུ་ཤོག་ཅིག་ཅེས་སྒྲས་གོ་བར་གྱིས་ཤིག་དེ་ནས་མི་མཇེད་ཀྱི་བདག་པོ་ཚངས་པས་ལྷ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་
[048-57a4] རྩ་བཞི་དང་ལྷན་ཅིག་ཏུ་བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་བླངས་ཏེ་ཚངས་པའི་གཞལ་མེད་ཁང་ཆེན་པོ་དཔག་ཚད་སུམ་བརྒྱ་པའི་སྟེང་དུ་བཞག་
[048-57a5] ནས་ལྷ་བྱེ་བ་ཁྲག་ཁྲིག་བརྒྱ་སྟོང་དུ་མས་ཀུན་ནས་བསྐོར་ཏེ་ཛམྦུའི་གླིང་དུ་ཕབ་བོ། །དེའི་ཚེ་བཅོམ་ལྡན་འདས་ཀྱི་ཞབས་འབྲིང་དུ་འདོད་པ་ན་སྤྱོད་པའི་ལྷའི་བུ་འདུས་པ་ཆེན་པོར་གྱུར་
[048-57a6] ཏེ༑ བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེའང་ལྷའི་གོས་དང། ལྷའི་ཕྲེང་བ་དང། ལྷའི་སྤོས་དང་ལྷའི་མེ་ཏོག་དང། ལྷའི་རོལ་མོའི་དབྱངས་སྒྲ་དང་
[048-57a7] ལྷའི་ལོངས་སྤྱོད་རྣམས་ཀྱིས་མངོན་པར་འདུས་བྱས་པར་གྱུར་ཅིང་ལྷ་དབང་ཆེ་བར་གྲགས་པ་དག་གིས་ཡོངས་སུ་བསྐོར་བར་གྱུར་པ་ནི་འདི་ཙམ་སྟེ། ལྷའི་དབང་པོ་བརྒྱ་


[048-57b0] [57B] 
[048-57b1] གདོང་ཐལ་མོས་བསྐྱབས་ཏེ་མགོ་བྱོལ་ནས་བལྟས་ཀྱང་མཐོང་བར་མི་ནུས་སོ། །དེ་ཅིའི་ཕྱིར་ཞེ་ན། ལྷའི་ནང་ན་ཚངས་པ་
[048-57b2] དག་ནི་མཐུ་ཆེ་བ་སྟེ། སུམ་ཅུ་རྩ་གསུམ་དང། འཐབ་བྲལ་དང་དགའ་ལྡན་དང། འཕྲུལ་དགའ་དང། གཞན་འཕྲུལ་དབང་བྱེད་ཀྱི་ལྷ་དག་ཀྱང་དེ་དག་གི་དྲུང་ན་དམའ་བ་
[048-57b3] ཡིན་ན༑ ལྷའི་དབང་པོ་བརྒྱ་བྱིན་ལྟ་སྨོས་ཀྱང་ཅི་དགོས། དེ་ནས་བཅོམ་ལྡན་འདས་ཀྱིས་དེའི་ཚེ་ལྷའི་རོལ་མོའི་དབྱངས་སྒྲའི་སྒྲ་དེ་དག་ཞི་བར་མཛད་དོ། །དེ་ཅིའི་ཕྱིར་ཞེ་ན། དེ་ཐོས་
[048-57b4] པ་ཙམ་གྱིས་ཛམྦུའི་གླིང་གི་མི་རྣམས་མྱོ་མྱོ་བོར་འགྱུར་དུ་འོང་བའི་ཕྱིར་རོ། །དེ་ནས་རྒྱལ་པོ་ཆེན་པོ་བཞི་ལྷའི་དབང་པོ་བརྒྱ་བྱིན་གྱི་དྲུང་དུ་ལྷགས་ནས་འདི་སྐད་ཅེས་སྨྲས་སོ། །ལྷའི་
[048-57b5] དབང་པོ། བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་འདི་བདག་ཅག་གིས་མཐོང་བར་མི་ནུས་ན། ཇི་ལྟར་བགྱི། དེས་དེ་དག་ལ་སྨྲས་པ། གྲོགས་པོ་དག་ཁོ་བོས་
[048-57b6] ཀྱང་ཇི་ལྟར་བྱ། ཁོ་བོ་ཉིད་ཀྱིས་ཀྱང་མཐོང་བར་མ་ནུས་སོ་།གྲོགས་པོ་དག་འོན་ཀྱང་དེ་ནི་ནམ་བཅོམ་ལྡན་འདས་ཀྱི་སྤྱན་སྔར་ཕུལ་བ་དེའི་ཚེ་མཐོང་གྲང་ངོ། །དེ་དག་གིས་སྨྲས་
[048-57b7] པ། ལྷའི་དབང་པོ། དེ་བས་ན། ཅི་ནས་ཀྱང་མྱུར་དུ་མཐོང་བར་འགྱུར་བ་དེ་ལྟར་མཛད་དུ་གསོལ། སྨྲས་པ། གྲོགས་པོ་དག་ལྷའི་བུ་མངོན་པར་འཕགས་པ་མངོན་པར་འཕགས་


[048-58a0] [58A] 
[048-58a1] ༄༅། །པ་དེ་དག་བཅོམ་ལྡན་འདས་ཀྱི་སྤྱན་སྔར་ཕྱིན་ཏེ་དགའ་བར་བྱ་བའི་ཚིག་བརྗོད་པར་གྱུར་གྱི་བར་དུ་སྡོད་ཅིག་དེ་ནས་དེ་དག་ཕྱོགས་གཅིག་ཏུ་འཁོད་དེ་
[048-58a2] མགོ་བྱོལ་ནས་བཅོམ་ལྡན་འདས་ལོགས་སུ་ལྟ་ཞིང་འཁོད་པར་གྱུར་ཏོ་།དེ་ནས་མི་མཇེད་ཀྱི་བདག་པོ་ཚངས་པ་ལྷ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་པོ་དེ་དག་
[048-58a3] དང་ལྷན་ཅིག་ཏུ་བྱང་ཆུབ་སེམས་དཔའི་ཡོངས་སུ་སྤྱད་པར་བྱ་བ་རིན་པོ་ཆེ་བཀོད་པ་དེ་ཁྱེར་ཏེ། དེ་བཞིན་གཤེགས་པ་ག་ལ་བ་དེར་ཕུལ་ལོ། །བྱང་ཆུབ་སེམས་དཔའི་ཡོངས་
[048-58a4] སུ་སྤྱད་པ་རིན་པོ་ཆེ་བཀོད་པ་དེ་ནི་གཟུགས་བཟང་བ། མཛེས་པ་བལྟ་ན་སྡུག་པ། གྲུ་བཞི་ལྷམ་པ། ཀ་བ་བཞི་ཟུག་པ། སྟེང་ཁོང་པ་བརྩེགས་པས་ལེགས་པར་བརྒྱན་
[048-58a5] པ་སྟེ༑ དེའི་ཚད་ནི་འཕང་དུ་འདི་ལྟ་སྟེ། དཔེར་ན། བྱིས་པ་བཙས་ནས་ཟླ་བ་དྲུག་ལོན་པ་ཙམ་མོ། །ཁང་པ་བརྩེགས་པ་དེའི་ནང་དུ་ཁྲི་བཤམས་པ་ནི་འདི་ལྟ་སྟེ། དཔེར་ན་
[048-58a6] བྱིས་པ་བཙས་ནས་ཟླ་བ་དྲུག་ལོན་པ་འདུག་པའི་སྟེགས་བུ་ཙམ་མོ་།བྱང་ཆུབ་སེམས་དཔའི་ཡོངས་སུ་སྤྱད་པར་བྱ་བ་རིན་པོ་ཆེ་བཀོད་པ་དེའི་ཁ་དོག་དང། དབྱིབས་ནི་འདི་
[048-58a7] ལྟ་བུ་སྟེ། ལྷ་དང་བཅས་པའི་འཇིག་རྟེན་ན་དེའི་དབྱིབས་དང་ཁ་དོག་འདྲ་བ་གང་ཡང་མེད་དོ། །ལྷ་རྣམས་ཀྱིས་དེ་མཐོང་ནའང་མིག་འཁྲུགས་ཤིང་ངོ་མཚར་དུ་འགྱུར་རོ། །དེ་དེ་


[048-58b0] [58B] 
[048-58b1] ལྷན་ནེ་ལྷང་ངེ་སྟེ། དཔེར་ན། མགར་བ་མཁས་པས་ཤིན་ཏུ་བཞུས་ཏེ་ལེགས་པར་སྦྱངས་ནས་དྲི་མའི་སྐྱོན་མེད་པར་བྱས་པའི་གསེང་
[048-58b2] བཞིན་དུ་ཁང་པ་བརྩེགས་པ་དེ་རྣམ་པར་མཛེས་སོ། །བྱང་ཆུབ་སེམས་དཔའི་ཡོངས་སུ་སྤྱད་པ་དེའི་ནང་དུ་ཁྲི་བཤམས་པ་ནི་བྱང་ཆུབ་སེམས་དཔའི་དུང་མགྲིན་མ་གཏོགས་པ་ལྷ་
[048-58b3] དང་བཅས་པའི་འཇིག་རྟེན་ན་དེའི་དབྱིབས་དང། ཁ་དོག་འདྲ་བ་གང་ཡང་མེད་དོ། །ཚངས་པ་ཆེན་པོས་གོས་བགོས་པ་དེའང་བྱང་ཆུབ་སེམས་དཔའི་ཁྲི་དེའི་དྲུང་ན་མཛེས་པར་མི་སྣང་
[048-58b4] སྟེ༑ འདི་ལྟ་སྟེ། དཔེར་ན། རླུང་དང། ཆར་གྱིས་བཏབ་པའི་ལྭ་བ་ནག་པོ་བཞིན་ནོ། །ཁང་པ་བརྩེགས་པ་དེ་ནི་ཙནྡན་སྤྲུལ་གྱི་སྙིང་པོ་ལས་བྱས་པ་སྟེ། དེའི་ཕྱེ་མ་ཞོ་གཅིག་ལའང་
[048-58b5] སྟོང་གི་འཇིག་རྟེན་གྱི་ཁམས་ཀྱིས་རིན་དུ་མི་ཆོག་གོ། །ཁང་པ་བརྩེགས་པ་དེ་ནི་ཙནྡན་སྤྲུལ་གྱི་སྙིང་པོ་དེ་ལྟ་བུས་ཀུན་ནས་བསྐོར་བ་སྟེ། ཁང་པ་བརྩེགས་པ་དེ་དང་འདྲ་བ་གཉིས་
[048-58b6] པ་ཞིག་ཀྱང་ཁང་པ་བརྩེགས་པ་དང་པོ་དེའི་ནང་ན་མ་ཆགས་མ་རེག་པར་འདུག་གོ། །ཁང་པ་བརྩེགས་པ་དེ་ཁོ་ན་དང་འདྲ་བ་གསུམ་པ་ཞིག་ཀྱང་ཁང་པ་བརྩེགས་པ་གཉིས་པ་
[048-58b7] དེའི་ནང་ན་མ་རེག་མ་ཆགས་པར་འདུག་གོ་སྤོས་ཀྱི་ཁང་པ་བརྩེགས་པ་གསུམ་པ་དེའི་ནང་དུ་ཁྲི་དེ་བཞག་སྟེ་གདན་བཏིང་ངོ་།ཙནྡན་སྤྲུལ་གྱི་སྙིང་པོ་དེའི་ཁ་དོག་ནི་རྣམ་པ་


[048-59a0] [59A] 
[048-59a1] ༄༅། །འདི་ལྟ་བུ་སྟེ། དཔེར་ན། བཻ་ཌཱུརྱ་སྔོན་པོ་རིགས་དམ་པ་དང་ལྡན་པ་བཞིན་ནོ། །སྤོས་ཀྱི་ཁང་པ་བརྩེགས་པ་དེའི་འཁོར་ན་མེ་ཏོག་ལྷའི་ལས་འདས་པ་གང་
[048-59a2] ཇི་སྙེད་ཅིག་ཡོད་པ་དེ་དག་ཐམས་ཅད་ཀྱང་མ་བསྐྱེད་པར་བྱང་ཆུབ་སེམས་དཔའི་སྔོན་གྱི་དགེ་བའི་རྩ་བའི་རྣམ་པར་སྨིན་པས་ཁང་པ་བརྩེགས་པ་དེར་སྐྱེའོ། །བྱང་ཆུབ་སེམས་
[048-59a3] དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེ་ནི་རྡོ་རྗེའི་རང་བཞིན་ཏེ། སྲ་ཞིང་བརྟན་ལ་མི་ཤིགས་པ་སྟེ། ཀ་ཙ་ལིནྡའི་གོས་ལྟར་རེག་ན་བདེ་བའོ། །འདོད་པ་ན་སྤྱོད་པའི་ལྷ་རྣམས་
[048-59a4] ཀྱི་གནས་བཀོད་པ་གང་ཇི་སྙེད་ཡོད་པ་དེ་དག་ཐམས་ཅད་ཀྱང་བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེར་ཀུན་ཏུ་སྣང་ངོ། །གང་གི་ནུབ་མོ་བྱང་ཆུབ་སེམས་དཔའ་
[048-59a5] མའི་རུམ་དུ་འཇུག་པ་དེའི་ནུབ་མོ་འོག་གི་ཆུའི་ཕུང་པོ་ནས་བཟུང་སྟེ་ས་ཆེན་པོའི་རྔམས་དཔག་ཚད་འབུམ་ཕྲག་དྲུག་ཅུ་རྩ་བརྒྱད་བརྟོལ་ཏེ་པདྨ་བྱུང་བས་ཚངས་པའི་འཇིག་རྟེན་གྱི་
[048-59a6] བར་དུ་མངོན་པར་འཕགས་སོ། །པདྨ་དེ་ནི་ཁ་ལོ་སྒྱུར་བ་སྐྱེས་བུའི་དམ་པ་དང། ཚངས་པ་ཆེན་པོ་བརྒྱ་ཕྲག་བཅུའི་སྟོབས་ལ་དབང་བས་མཐོང་དུ་ཟད་ཀྱི། གཞན་སུས་ཀྱང་
[048-59a7] མཐོང་བ་མེད་དོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་ཉིང་ཁུ་དང། སྙིང་པོ་དང། བཅུད་ཇི་སྙེད་ཡོད་པ་དེ་དག་ཐམས་ཅད་པདྨ་ཆེན་པོ་དེ་ལ་ཟིལ་དངར་གྱི་


[048-59b0] [59B] 
[048-59b1] ཌཱུརྱའི་སྣོད་བཟང་པོས་བླངས་ཤིང་བྱང་ཆུབ་སེམས་དཔའ་ལ་ཕུལ་ནས་བྱང་ཆུབ་སེམས་དཔས་ཀྱང་དེ་བླངས་ཏེ་ཚངས་པ་
[048-59b2] ཆེན་པོ་ལ་སྙིང་བརྩེ་བའི་ཕྱིར་འཐུངས་པར་གྱུར་ཏོ། །ཉིང་ཁུའི་ཐིགས་པ་དེ་འཐུངས་ན་བྱང་ཆུབ་སེམས་དཔའ་སྲིད་པ་ཐ་མ་པ་བྱང་ཆུབ་སེམས་དཔའི་ས་ཐམས་ཅད་ཡོངས་སུ་རྫོགས་
[048-59b3] པ་མ་གཏོགས་པར་དེ་ཡང་དག་པར་བདེ་བར་ཞུ་ནུས་པ་སེམས་ཅན་གྱི་ཁམས་ན་སེམས་ཅན་དེ་ལྟ་བུ་དེ་གང་ཡང་མེད་དོ། །ལས་གང་གི་རྣམ་པར་སྨིན་པས་སྙིང་ཁུའི་ཐིགས་པ་
[048-59b4] དེ་ལྟ་བུ་བྱང་ཆུབ་སེམས་དཔའ་ལ་ཡོད་པར་གྱུར་ཅེ་ན། བྱང་ཆུབ་སེམས་དཔས་སྔོན་ཡུན་རིང་པོར་བྱང་ཆུབ་སེམས་དཔའི་སྤྱོད་པ་སྤྱད་པའི་ཚེ་སེམས་ཅན་ནད་པ་དག་ལ་སྨན་བྱིན་པ་
[048-59b5] དང༑ སེམས་ཅན་བསམ་པ་ལ་བརྟེན་པ་རྣམས་ཀྱི་བསམ་པ་ཡོངས་སུ་བསྐང་བ་དང། སྐྱབས་སུ་འོངས་པ་རྣམས་ཡོངས་སུ་མ་བཏང་བ་དང། རྟག་པར་མེ་ཏོག་གི་ཕུད་དང། འབྲས་
[048-59b6] བུའི་ཕུད་དང། རོའི་ཕུད་དེ་བཞིན་གཤེགས་པ་རྣམས་དང། དེ་བཞིན་གཤེགས་པའི་མཆོད་རྟེན་རྣམས་དང། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་རྣམས་དང། ཕ་
[048-59b7] དང་མ་ལ་ཕུལ་ཞིང་ཕྱིས་བདག་ཉིད་ཡོངས་སུ་སྤྱོད་སྤྱོད་པས་ལས་དེའི་རྣམ་པར་སྨིན་པས་ཚངས་པ་ཆེན་པོ་ཟིལ་དངར་གྱི་ཐིགས་པ་དེ་བྱང་ཆུབ་སེམས་དཔའ་ལ་འབུལ་ལོ། །ཁང་པ་


[048-60a0] [60A] 
[048-60a1] ༄༅། །བརྩེགས་པ་དེར་གནས་ཀྱི་ཁྱད་པར་དགའ་བ་དང། རྩེད་མོ་དང། ཕྲེང་བ་བརྒྱུས་པ་དང་ལྡན་པ་འཕགས་པ་འཕགས་པ་ཇི་སྙེད་ཅིག་ཡོད་པ་དེ་དག་ཐམས་
[048-60a2] ཅད་ཀྱང་བྱང་ཆུབ་སེམས་དཔའི་སྔོན་གྱི་ལས་ཀྱི་རྣམ་པར་སྨིན་པས་དེར་བྱུང་བར་སྣང་ངོ། །བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེར་གོས་སྟོང་ཕྲག་
[048-60a3] བརྒྱའི་རྒྱན་ཅེས་བྱ་བ་ཕྲུགས་ཤིག་བྱུང་སྟེ། དེའི་བྱུང་བ་ནི་བྱང་ཆུབ་སེམས་དཔའི་སྲིད་པ་ཐ་མ་པ་མ་གཏོགས་པར་སེམས་ཅན་གྱི་རིས་ན་སེམས་ཅན་དེ་ལྟ་བུ་དེ་གང་ཡང་
[048-60a4] མེད་དོ༑ ༑གཟུགས་དང། སྒྲ་དང། དྲི་དང། རོ་དང། རེག་མཆོག་ཏུ་བྱ་བ་དམ་པ་གང་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱང་ཁང་པ་བརྩེགས་པ་དེ་ན་མེད་པ་གང་ཡང་མེད་དོ།།
[048-60a5] འཕགས་པ་རྒྱ་ཆེར་རོལ་པ་ཞེས་བྱ་བའི་མདོ། བམ་པོ་བཞི་པ་ཡོངས་སུ་སྤྱད་པར་བྱ་བ་ཁང་པ་བརྩེགས་པ་དེ་ནི་འདི་ལྟར་ཕྱི་ནང་ཤིན་ཏུ་གྲུབ་པ། འདི་ལྟར་ཤིན་ཏུ་ཡོངས་
[048-60a6] སུ་རྫོགས་པ་སྟེ། འདི་ལྟ་སྟེ། དཔེར་ན། ཡུལ་ཀ་ལིངྐ་ནས་བྱུང་བའི་དར་ལྟར་རེག་ན་བདེ་བའོ། །དེའང་འོལ་སྤྱིར་བསྟན་པར་ཟད་ཀྱི། དེ་ལ་དཔེ་མེད་དོ། །བྱང་ཆུབ་སེམས་དཔའི་
[048-60a7] སྔོན་གྱི་སྨོན་ལམ་གྱིས་འདི་ནི་བསམ་པས་འགྲུབ་སྟེ། གདོན་མི་ཟ་བར་བྱང་ཆུབ་སེམས་དཔའ་སེམས་དཔའ་ཆེན་པོ་མིའི་འཇིག་རྟེན་དུ་སྐྱེ་བ་དང། མངོན་པར་བྱུང་ནས་བླ་


[048-60b0] [60B] 
[048-60b1] རྫོགས་པར་སངས་རྒྱས་ཏེ་ཆོས་ཀྱི་འཁོར་ལོ་བསྐོར་བ་དང། མ་གང་གི་རུམ་དུ་སྐྱེ་བར་འགྱུར་བ་དེའི་རུམ་གཡས་པར་ཁང་
[048-60b2] པ་བརྩེགས་པ་རིན་པོ་ཆེ་བཀོད་པ་དམ་པ་སྔར་མངོན་པར་འགྲུབ་ཅིང། ཕྱིས་བྱང་ཆུབ་སེམས་དཔའ་དགའ་ལྡན་ནས་འཕོས་ཏེ་ཁང་པ་བརྩེགས་པ་དེར་སྐྱིལ་ཀྲུང་བཅས་ནས་འདུག་
[048-60b3] པར་འབྱུང་བ་དང། བྱང་ཆུབ་སེམས་དཔའ་སྲིད་པ་ཐ་མ་པའི་ལུས་ནུར་ནུར་པོ་དང། མེར་མེར་པོ་དང། ལྟར་ལྟར་པོ་དང། རེང་རེང་པོར་འགྱུར་བ་མེད་ཅིང། ཡན་ལག་དང། ཉིང་
[048-60b4] ལག་དང། མཚན་ཐམས་ཅད་ཕུན་སུམ་ཚོགས་པར་འདུག་བཞིན་དུ་འབྱུང་ལ། ལྷ་མོ་སྒྱུ་འཕྲུལ་གྱི་རྨི་ལམ་དུ་གླང་པོ་ཆེན་པོ་འོངས་པར་མཐོང་བ་འདི་ནི་ཆོས་ཉིད་དོ། །དེ་དེ་ལྟར་
[048-60b5] འདུག་པ་ལ་ལྷའི་དབང་པོ་བརྒྱ་བྱིན་དང། རྒྱལ་པོ་ཆེན་པོ་བཞི་དང། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང་གང་ལས་ལག་ན་རྡོ་རྗེ་སྐྱེས་པའི་གནོད་སྦྱིན་གྱི་རིགས་གསང་
[048-60b6] བ་པ་ཞེས་བྱ་བ་དེ་དག་བྱང་ཆུབ་སེམས་དཔའ་མའི་རུམ་དུ་ཞུགས་པར་ཤེས་ནས་རྟག་ཏུ་རྒྱུན་མི་འཆད་པར་ཕྱི་བཞིན་འབྲང་བར་གྱུར་ཏོ། །བྱང་ཆུབ་སེམས་དཔའ་ལ་རིམ་གྲོ་བྱེད་པའི་
[048-60b7] ལྷ་མོ་བཞི་ཡོད་དེ། ཨུ་ཁུ་ལི་ཞེས་བྱ་བ་དང། མུ་ཁུ་ལི་ཞེས་བྱ་བ་དང། རྒྱལ་མཚན་ལྡན་པ་ཞེས་བྱ་བ་དང། འོད་དང་ལྡན་པ་ཞེས་བྱ་བ་སྟེ། བཞི་པོ་དེ་དག་ཀྱང་བྱང་ཆུབ་སེམས་


[048-61a0] [61A] 
[048-61a1] ༄༅། །དཔའ་མའི་རུམ་དུ་ཞུགས་པར་ཤེས་ནས་རྟག་ཏུ་རྒྱུན་མི་འཆད་པར་སྲུང་ངོ། །ལྷའི་དབང་པོ་བརྒྱ་བྱིན་ཡང་ལྷའི་བུ་ལྔ་བརྒྱ་ཙམ་དང་ལྷན་ཅིག་བྱང་ཆུབ་སེམས་
[048-61a2] དཔའ་མའི་རུམ་དུ་ཞུགས་པ་ཤེས་ནས་རྟག་ཏུ་རྒྱུན་མི་འཆད་པར་ཕྱི་བཞིན་འབྲང་པར་གྱུར་ཏོ། །བྱང་ཆུབ་སེམས་དཔའ་མའི་རུམ་དུ་ཞུགས་པའི་ལུས་ནི་རྣམ་པ་འདི་ལྟ་བུར་
[048-61a3] གྱུར་ཏེ༑ དཔེར་ན། མཚན་མོ་མུན་པ་ཤིན་ཏུ་གནག་པའི་ནང་ན་རིའི་སྤོ་ལ་མེའི་ཕུང་པོ་ཆེན་པོ་འདུག་པ་ནི་དཔག་ཚད་གཅིག་ནས་ཀྱང་སྣང་ངོ། །དཔག་ཚད་ལྔའི་བར་ནས་
[048-61a4] ཀྱང་སྣང་ངོ། །དེ་བཞིན་དུ་བྱང་ཆུབ་སེམས་དཔའ་མའི་རུམ་དུ་ཞུགས་པའི་ལུས་མངོན་པར་གྲུབ་པའང་དེ་ལྟ་བུར་གྱུར་ཏེ། འོད་གསལ་ཞིང་གཟུགས་བཟང་ལ་མཛེས་ཤིང་
[048-61a5] བལྟ་ན་སྡུག་པར་གྱུར་པ་དེ། ཁང་པ་བརྩེགས་པ་དེའི་ནང་དུ་སྐྱིལ་མོ་ཀྲུང་དུ་འདུག་ན་གསེར་གྱི་ས་ལེ་སྦྲམ་རིགས་དང་ལྡན་པ་རིན་པོ་ཆེ་བཻ་ཌཱུརྱ་ས་བརྒྱན་པ་ལྟར་ཤིན་ཏུ་མཛེས་
[048-61a6] པར་གྱུར་ཏོ། །བྱང་ཆུབ་སེམས་དཔའི་མས་ཀྱང་བྱང་ཆུབ་སེམས་དཔའ་རུམ་ན་འདུག་པ་མཐོང་བར་གྱུར་ཏོ། །འདི་ལྟ་སྟེ། དཔེར་ན་སྤྲིན་གྱི་ཚོགས་ཆེན་པོའི་ནང་ནས་གློག་
[048-61a7] བྱུང་བ་ནི་སྣང་བ་ཆེན་པོ་བསྐྱེད་དོ། །དེ་བཞིན་དུ་བྱང་ཆུབ་སེམས་དཔའ་མའི་རུམ་ན་འདུག་པའང་དཔལ་དང། གཟི་བརྗིད་དང། ཁ་དོག་གིས་རིན་པོ་ཆེའི་ཁང་པ་བརྩེགས་པ་


[048-61b0] [61B] 
[048-61b1] །སྣང་བར་བྱས་ནས་སྤོས་ཀྱི་ཁང་པ་བརྩེགས་པ་གཉིས་པ་སྣང་བར་བྱེད་དོ། །སྤོས་ཀྱི་ཁང་པ་བརྩེགས་པ་གཉིས་པ་སྣང་བར་བྱས་ནས་སྤོས་ཀྱི་ཁང་བ་
[048-61b2] བརྩེགས་པ་གསུམ་པ་སྣང་བར་བྱེད་དོ། །སྤོས་ཀྱི་ཁང་པ་བརྩེགས་པ་གསུམ་པ་སྣང་བར་བྱས་ནས་མའི་ལུས་ཐམས་ཅད་སྣང་བར་བྱེད་དོ། །དེ་སྣང་བར་བྱས་ནས་དེ་སྟན་གང་
[048-61b3] ལ་འདུག་པ་དེ་སྣང་བར་བྱེད་དོ། །དེ་སྣང་བར་བྱས་ནས་ཁྱིམ་ཐམས་ཅད་སྣང་བར་བྱེད་དོ། །ཁྱིམ་ཐམས་ཅད་སྣང་བར་བྱས་ནས་འོད་འཕྲོ་བ་ཁྱིམ་གྱི་སྟེང་དུ་བྱུང་སྟེ་ཤར་ཕྱོགས་
[048-61b4] སྣང་བར་བྱེད་དོ། །དེ་བཞིན་དུ་ལྷོ་ཕྱོགས་དང། ནུབ་ཕྱོགས་དང་བྱང་ཕྱོགས་དང། འོག་དང། སྟེང་དང། ཕྱོགས་བཅུ་ཀུན་ཏུ་རྒྱང་གྲགས་ཙམ་དུ་ཕྱོགས་རེ་རེར་ཡང་བྱང་ཆུབ་
[048-61b5] སེམས་དཔའ་མའི་རུམ་ན་འདུག་པའི་དཔལ་དང། གཟི་བརྗིད་དང། ཁ་དོག་གིས་སྣང་བར་བྱས་པར་གྱུར་ཏོ། །དགེ་སློང་དག་དེ་ལྟར་བྱང་ཆུབ་སེམས་དཔའ་དེ་བལྟ་བ་དང། དེ་ལ་
[048-61b6] ཕྱག་བྱ་བ་དང། བསྙེན་བཀུར་བྱ་བ་དང། ཆོས་མཉན་པའི་ཕྱིར་རྒྱལ་པོ་ཆེན་པོ་བཞི་དང། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་གནོད་སྦྱིན་ལྔ་བརྒྱ་ཙམ་དག་དང་ལྷན་
[048-61b7] ཅིག་ཏུ་སྔ་དྲོའི་དུས་ཀྱི་ཚེ་འོངས་ཏེ། དེའི་ཚེ་བྱང་ཆུབ་སེམས་དཔས་དེ་དག་འོངས་པར་རིག་ནས་ལག་པ་གཡས་པ་བརྐྱང་སྟེ་མཛུབ་མོ་བསྒྲེངས་ནས་སྟན་སྟོན་ཏོ། །འཇིག་རྟེན་སྐྱོང་


[048-62a0] [62A] 
[048-62a1] ༄༅། །བ་ལ་སོགས་པ་དེ་དག་ཀྱང་ཇི་ལྟར་བཏིང་བའི་སྟན་ལ་འཁོད་པར་གྱུར་ཏེ། དེ་དག་གིས་བྱང་ཆུབ་སེམས་དཔའ་མའི་རུམ་ན་འདུག་བཞིན་དུ་སྐྱེས་ཟིན་པའི་
[048-62a2] གཟུགས་དང་འདྲ་བར་ལག་པ་བསྐྱོད་ཅིང་འདེག་ལ། རྣམ་པར་བསྐྱོད་ཅིང་གཞོག་པ་མཐོང་ནས་དེ་དག་དགའ་མགུ་ཞིང་ཉམས་བདེ་བ་ཐོབ་སྟེ་བྱང་ཆུབ་སེམས་དཔའ་ལ་
[048-62a3] ཕྱག་འཚལ་བར་གྱུར་ཏོ། །བྱང་ཆུབ་སེམས་དཔས་ཀྱང་དེ་དག་དེ་ལྟར་འཁོད་པ་མཐོང་ནས་ཆོས་ཀྱི་གཏམ་གྱིས་ཡང་དག་པར་སྟོན་ཡང་དག་པར་འཛིན་དུ་འཇུག། ཡང་
[048-62a4] དག་པར་གཟེངས་བསྟོད། ཡང་དག་པར་དགའ་པར་བྱེད་དོ། །གང་གི་ཚེ་དེ་དག་འདོང་བར་འདོད་བར་གྱུར་པ་དེའི་ཚེའང་བྱང་ཆུབ་སེམས་དཔས་དེ་དག་གི་སེམས་སེམས་ཀྱིས་
[048-62a5] རྣམ་པར་ཤེས་ནས་ལག་པ་གཡས་པ་བརྐྱངས་ཏེ། དེ་དག་འདོད་པའི་བརྡ་སྟོན་ཏེ། །དེ་ལྟར་ལག་པ་བརྐྱངས་ཏེ་འདོང་བའི་བརྡ་བསྟན་ནས་ཕྱིར་བསྐུམ་པར་བྱེད་དེ། མལ་གནོད་
[048-62a6] པ་མེད་དོ། །དེའི་ཚེ་རྒྱལ་པོ་ཆེན་པོ་བཞི་དག་ཀྱང་འདི་སྙམ་དུ་བདག་ཅག་ནི་བྱང་ཆུབ་སེམས་དཔས་ཀྱང་འདོང་བར་གནང་ངོ་སྙམ་སེམས་ཤིང། དེ་དག་བྱང་ཆུབ་སེམས་
[048-62a7] དཔའ་དང། བྱང་ཆུབ་སེམས་དཔའི་མ་ལ་ལན་གསུམ་བསྐོར་བ་བྱས་ནས་དོང་བར་གྱུར་ཏོ། །དེ་ལྟར་བྱང་ཆུབ་སེམས་དཔའ་ནུབ་མོ་མི་ཉལ་ནས་ལག་པ་གཡས་པ་བརྐྱང་


[048-62b0] [62B] 
[048-62b1] བསྐུམས་ནས་ཀྱང་དྲན་ཞིང་ཤེས་བཞིན་དུ་ལག་བ་དེ་འཇོག་པའི་རྒྱུ་ནི་དེ་ཡིན་ནོ་།རྐྱེན་ནི་དེ་ཡིན་ནོ། །གཞན་ཡང་གང་གི་ཚེ་སྐྱེས་པའམ། བུད་
[048-62b2] མེད་དམ། ཁྱེའུ་འམ། བུ་མོ་སུའང་རུང་སྟེ། བྱང་ཆུབ་སེམས་དཔའ་བལྟ་བའི་ཕྱིར་འོངས་པ་དེའི་ཚེ་ཐོག་མར་ནི་བྱང་ཆུབ་སེམས་དཔའ་དགའ་བར་བྱ་བ་སྨྲའོ། །དེའི་འོག་ཏུ་བྱང་ཆུབ་
[048-62b3] སེམས་དཔའི་མ་དགའ་བར་བྱ་བ་སྨྲའོ། །དགེ་སློང་དག། དེ་ལྟར་བྱང་ཆུབ་སེམས་དཔའ་མའི་རུམ་ན་འདུག་པའི་ཚེ་སྔར་དགའ་བར་བྱ་བ་སྨྲ་བ་ལ་མཁས་པར་གྱུར་ཏེ། ལྷའམ། ཀུའམ་
[048-62b4] གནོད་སྦྱིན་ནམ། མིའམ། མི་མ་ཡིན་པ་སུའང་རུང་བྱང་ཆུབ་སེམས་དཔའ་ལ་སྔོན་དུ་དགའ་བར་བྱ་བའི་ཚིག་སྨྲ་བར་ནུས་པ་མེད་དོ་།བྱང་ཆུབ་སེམས་དཔའ་ཉིད་ཐོག་མར་དགའ་བར་
[048-62b5] བྱ་བ་སྨྲ་ཞིང་དེའི་འོག་ཏུ་བྱང་ཆུབ་སེམས་དཔའི་མ་དགའ་བར་བྱ་བ་སྨྲའོ། །དེ་ནས་སྔ་དྲོའི་དུས་ཟད་དེ་ཉི་མ་གུང་ལ་བབས་ནས་ལྷའི་དབང་པོ་བརྒྱ་བྱིན་དང། སུམ་ཅུ་རྩ་གསུམ་པའི་ལྷའི་བུ་
[048-62b6] མངོན་པར་འཕགས་པ། མངོན་པར་འཕགས་པ་དག་བྱང་ཆུབ་སེམས་དཔའ་བལྟ་བ་དང། དེ་ལ་བསྙེན་བཀུར་བྱ་བ་དང། ཆོས་མཉན་པའི་ཕྱིར་འོང་བ་དང། བྱང་ཆུབ་སེམས་དཔས་
[048-62b7] དེ་དག་རྒྱང་རིང་པོ་ནས་འོང་བ་མཐོང་ནས་གསེར་གྱི་མདོག་ཏུ་འདུག་པའི་ལག་པ་གཡས་པ་བརྐྱངས་ཏེ་ལྷའི་དབང་པོ་བརྒྱ་བྱིན་དང། སུམ་ཅུ་རྩ་གསུམ་པའི་ལྷ་དག་


[048-63a0] [63A] 
[048-63a1] ༄༅། །དགའ་བར་བྱེད་ཅིང་མཛུབ་མོ་བརྐྱངས་ཏེ་སྟན་སྟོན་ཏོ་།དགེ་སློང་དག། དེའི་ཚེའང་ལྷའི་དབང་པོ་བརྒྱ་བྱིན་གྱིས་བྱང་ཆུབ་སེམས་དཔའ་ལ་ཕྱིར་བཟློག་མ་ནུས་
[048-63a2] ནས་ཇི་ལྟར་བཏིང་བའི་སྟན་དེ་དག་ལ་ལྷའི་དབང་པོ་བརྒྱ་བྱིན་དང། དེ་མ་ཡིན་པའི་ལྷའི་བུ་གཞན་དག་ཀྱང་འཁོད་པར་གྱུར་ཏོ་།བྱང་ཆུབ་སེམས་དཔས་དེ་ལྟར་འཁོད་པར་རིག་
[048-63a3] ནས་ཆོས་ཀྱི་གཏམ་གྱིས་ཡང་དག་པར་སྟོན། ཡང་དག་པར་འཛིན་དུ་འཇུག་ཡང་དག་པར་གཟེངས་བསྟོད། ཡང་དག་པར་དགའ་བར་བྱེད་དོ་།བྱང་ཆུབ་སེམས་དཔས་ལག་
[048-63a4] པ་གང་དུ་བརྐྱངས་པ་དེ་ལོགས་སུ་བྱང་ཆུབ་སེམས་དཔའི་མའང་ལྟ་བར་གྱུར་ཏོ། །དེས་ན་ལྷ་དེ་དག་ཀྱང་འདི་སྙམ་དུ་བདག་ཅག་ནི་བྱང་ཆུབ་སེམས་དཔའ་དང་དགའ་བར་བྱ་
[048-63a5] བ་སྨྲའོ་སྙམ་མོ། །དེ་དག་རེ་རེ་ཞིང་ཡང་འདི་སྙམ་དུ་བྱང་ཆུབ་སེམས་དཔའ་ནི་བདག་འབའ་ཞིག་ལ་སྨྲ་སྟེ། བདག་འབའ་ཞིག་ལ་དགའ་བར་བྱ་བ་སྨྲའོ་སྙམ་མོ། །ཁང་
[048-63a6] པ་བརྩེགས་པ་དེར་ལྷའི་དབང་པོ་བརྒྱ་བྱིན་དང། སུམ་ཅུ་རྩ་གསུམ་པའི་ལྷ་དེ་དག་གི་གཟུགས་བརྙན་སྣང་བར་གྱུར་ཏོ། །ཇི་ལྟར་བྱང་ཆུབ་སེམས་དཔའ་མའི་རུམ་ན་གནས་
[048-63a7] པའི་ལོངས་སྤྱོད་ཡོངས་སུ་དག་པར་གྱུར་པ་དེ་ལྟ་བུ་ནི་གཞན་དག་ན་མེད་དོ། །དགེ་སློང་དག་གང་གི་ཚེ་ལྷའི་དབང་པོ་བརྒྱ་བྱིན་དང། དེ་མ་ཡིན་པའི་ལྷའི་བུ་གཞན་དག་འདོང་


[048-63b0] [63B] 
[048-63b1] དག་གི་སེམས་ཀྱི་རྟོག་པ་སེམས་ཀྱིས་ཡོངས་སུ་ཤེས་ནས་ལག་པ་གཡས་པ་བརྐྱངས་ཏེ་དེ་དག་འདོང་བའི་བརྡ་སྟོན་
[048-63b2] ཏོ༑ ༑བརྡ་བསྟན་ནས་ཕྱིར་བསྐུམ་པ་བྱས་ཏེ་དྲན་ཞིང་ཤེས་བཞིན་དུ་ལག་པ་བཞག་ཀྱང་མ་ལ་གནོད་པ་མེད་དོ། །དེའི་ཚེ་ལྷའི་དབང་པོ་བརྒྱ་བྱིན་དང། དེ་མ་ཡིན་པའི་ལྷའི་བུ་
[048-63b3] སུམ་ཅུ་རྩ་གསུམ་པ་དག་ཀྱང་འདི་སྙམ་དུ་བདག་ཅག་ནི་བྱང་ཆུབ་སེམས་དཔས་ཀྱང་འདོད་བར་གནང་ངོ་སྙམ་དུ་སེམས་ཤིང། དེ་དག་ཀྱང་བྱང་ཆུབ་སེམས་དཔའ་དང་
[048-63b4] བྱང་ཆུབ་སེམས་དཔའི་མ་ལ་ལན་གསུམ་བསྐོར་བ་བྱས་ནས་དོང་བར་གྱུར་ཏོ། །དགེ་སློང་དག། ཉི་མ་ཕྱེད་ཀྱི་དུས་འདས་ནས་ཕྱི་དྲོའི་དུས་ལ་བབས་པ་དང། མི་མཇེད་ཀྱི་བདག་པོ་ཚངས་
[048-63b5] པ་ལྷའི་བུ་བརྒྱ་སྟོང་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ་ལྷ་ཡུལ་པའི་སྙིང་ཁུའི་ཐིགས་པ་དེ་ཁྱེར་ནས་བྱང་ཆུབ་སེམས་དཔའ་ག་ལ་བ་དེར་བྱང་ཆུབ་སེམས་དཔའ་དེ་བལྟ་བ་
[048-63b6] དང། དེ་ལ་ཕྱག་བྱ་བ་དང། བསྙེན་བཀུར་བྱ་བ་དང། ཆོས་མཉན་པའི་ཕྱིར་འོང་བར་གྱུར་ཏོ། །དགེ་སློང་དག་བྱང་ཆུབ་སེམས་དཔས་མི་མཇེད་ཀྱི་བདག་པོ་ཚངས་པ་འཁོར་དང་བཅས་
[048-63b7] ཏེ་འོངས་པར་ཤེས་ནས་བྱང་ཆུབ་སེམས་དཔས་ཡང་གསེར་གྱི་མདོག་ཏུ་འདུག་པའི་ལག་པ་གཡས་པ་བརྐྱངས་ཏེ་མི་མཇེད་ཀྱི་བདག་པོ་ཚངས་པ་དང། ཚངས་རིས་ཀྱི་ལྷའི་བུ་དེ་དག་


[048-64a0] [64A] 
[048-64a1] ༄༅། །ལ་དགའ་བར་བྱ་བ་སྨྲས་ཏེ་མཛུབ་མོ་བརྐྱངས་ནས་སྟན་སྟོན་ཏོ། །དགེ་སློང་དག་མི་མཇེད་ཀྱི་བདག་པོ་ཚངས་པ་དེས་ཀྱང་བྱང་ཆུབ་སེམས་དཔའི་བཀའ་ལས་
[048-64a2] བཟློག་པར་མ་ནུས་ནས་ཇི་ལྟར་བཏིང་བའི་སྟན་དེ་དག་ལ་མི་མཇེད་ཀྱི་བདག་པོ་ཚངས་པ་དང། ཚངས་རིས་ཀྱི་ལྷའི་བུ་གཞན་དག་ཀྱང་འཁོད་པར་གྱུར་ཏོ། །བྱང་ཆུབ་སེམས་དཔས་
[048-64a3] དེ་ལྟར་འཁོད་པར་རི་གནས་ཆོས་ཀྱི་གཏམ་གྱིས་ཡང་དག་པར་སྟོན་ཡང་དག་པར་འཛིན་དུ་འཇུག། ཡང་དག་པར་གཟེངས་བསྟོད། ཡང་དག་པར་དགའ་བར་བྱེད་དོ། །བྱང་
[048-64a4] ཆུབ་སེམས་དཔས་ལག་པ་གང་དུ་བརྐྱངས་པ་དེ་ལོགས་སུ་ལྷ་མོ་སྒྱུ་འཕྲུལ་ཡང་ལྟ་བར་གྱུར་ཏོ། །དེ་ལྟར་ན་ལྷ་དེ་དག་ཀྱང་བདག་ཅག་ནི་བྱང་ཆུབ་སེམས་དཔའ་དང་དགའ་བར་
[048-64a5] བྱ་བའི་གཏམ་བྱེད་དོ་སྙམ་སྟེ། ལྷའི་བུ་དེ་དག་རེ་རེ་ཞིང་ཡང་འདི་སྙམ་དུ་བྱང་ཆུབ་སེམས་དཔའ་ནི་བདག་འབའ་ཞིག་ལ་སྨྲས་ཏེ་བདག་འབའ་ཞིག་ལ་དགའ་བའི་
[048-64a6] གཏམ་བྱེད་དོ་སྙམ་མོ། །དགེ་སློང་དག་གང་གི་ཚེ་མི་མཇེད་ཀྱི་བདག་པོ་ཚངས་པ་དང། ཚངས་རིས་ཀྱི་ལྷའི་བུ་དེ་དག་འདོང་བར་འདོད་པར་གྱུར་པ་དེའི་ཚེའང་བྱང་ཆུབ་
[048-64a7] སེམས་དཔས་དེ་དག་གི་སེམས་ཀྱི་རྟོག་པ་སེམས་ཀྱིས་ཡོངས་སུ་ཤེས་ནས་ལག་པ་གཡས་པ་བརྐྱངས་ཏེ་དེ་དག་འདོང་བའི་བརྡ་སྟོན་ཏོ། །དེ་ལྟར་འདོང་བའི་བརྡ་བསྟན་ནས་


[048-64b0] [64B] 
[048-64b1] ཀྱང་མ་ལ་གནོད་པ་མེད་དེ། །དེའི་ཚེ་མི་མཇེད་ཀྱི་བདག་པོ་ཚངས་པ་དང། ཚངས་རིས་ཀྱི་ལྷ་དེ་དག་ཀྱང་འདི་སྙམ་དུ་བདག་
[048-64b2] ཅག་ནི་བྱང་ཆུབ་སེམས་དཔས་ཀྱང་འདོང་བར་གནང་ངོ་སྙམ་དུ་སེམས་ཤིང་དེ་དག་བྱང་ཆུབ་སེམས་དཔའ་དང། བྱང་ཆུབ་སེམས་དཔའི་མ་ལ་ལན་གསུམ་བསྐོར་བ་བྱས་ནས་
[048-64b3] དོང་བར་གྱུར་ཏོ། །བྱང་ཆུབ་སེམས་དཔའ་ཡང་དྲན་ཞིང་ཤེས་བཞིན་དུ་ལག་པ་འཇོག་གོ། དགེ་སློང་དག། ཤར་ཕྱོགས་དང། ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་དང་
[048-64b4] འོག་དང། སྟེང་དང། ཕྱོགས་བཅུ་ཀུན་ནས་ཀྱང་བྱང་ཆུབ་སེམས་དཔའ་བརྒྱ་སྟོང་མང་པོ་བྱང་ཆུབ་སེམས་དཔའ་དེ་བལྟ་བ་དང། དེ་ལ་ཕྱག་བྱ་བ་དང། བསྙེན་བཀུར་བྱ་བ་དང་
[048-64b5] ཆོས་མཉན་པ་དང། ཆོས་ཡང་དག་པར་བརྗོད་པར་བྱ་བའི་ཕྱིར་འོང་བར་གྱུར་ཏེ། དེ་དག་དེ་ལྟར་འོངས་པ་དང། བྱང་ཆུབ་སེམས་དཔས་ལུས་ལས་འོད་བཀྱེ་སྟེ། འོད་ཀྱི་བཀོད་པ་དེ་
[048-64b6] དག་སེངྒེའི་ཁྲིར་སྤྲུལ་ནས་དེ་ལྟར་སྤྲུལ་པའི་ཁྲི་དེ་དག་ལ་བྱང་ཆུབ་སེམས་དཔའ་དེ་དག་འཁོད་དུ་བཅུག་སྟེ། དེ་དག་དེ་ལྟར་འཁོད་པར་ཤེས་ནས་འདི་ལྟ་སྟེ། ཐེག་པ་ཆེན་པོ་འདི་
[048-64b7] ཉིད་རྒྱ་ཆེར་རྣམ་པར་དབྱེ་བའི་དོན་དུ་དྲིས་ཏེ་བརྟགས་ཀྱང་སྐལ་པ་མཉམ་པའི་ལྷ་རྣམས་མ་གཏོགས་པར་གཞན་སུས་ཀྱང་དེ་དག་མ་མཐོང་སྟེ། དགེ་སློང་དག། དེ་ལྟར་བྱང་ཆུབ་


[048-65a0] [65A] 
[048-65a1] ༄༅། །སེམས་དཔས་ནུབ་མོ་མི་ཉལ་ནས་ལུས་ལས་འོད་བཀྱེ་བའི་རྒྱུ་ནི་དེ་ཡིན་ནོ། །རྐྱེན་ནི་དེ་ཡིན་ནོ། །དགེ་སློང་དག་ལྷ་མོ་སྒྱུ་འཕྲུལ་གྱིས་ཀྱང་བྱང་ཆུབ་
[048-65a2] སེམས་དཔའ་མའི་རུམ་ན་འདུག་པའི་ཚེ་ལུས་ལྕི་བར་མ་ཚོར་ཏེ། གཞན་དུ་ན་ཡང་བ་དང། འཇམ་པ་དང། བདེ་བར་ཚོར་ཞིང་ལྟོ་མི་བདེ་བའི་སྡུག་བསྔལ་གང་ཡང་མྱོང་བར་
[048-65a3] མ་གྱུར་ཏོ། །འདོད་ཆགས་ཀྱིས་ཡོངས་སུ་གདུང་བའམ། ཞེས་སྡང་གིས་ཡོངས་སུ་གདུང་བའམ། གཏི་མུག་གིས་ཡོངས་སུ་གདུང་བས་ཀྱང་ཡོངས་སུ་གདུངས་པར་མ་གྱུར་
[048-65a4] འདོད་པའི་རྣམ་པར་རྟོག་པའམ། གནོད་སེམས་ཀྱི་རྣམ་པར་རྟོག་པའམ་གཙེ་བའི་རྣམ་པར་རྟོག་པ་དག་ལའང་རྣམ་པར་རྟོག་པར་མ་གྱུར་ཏེ། གྲང་བའམ། ཚ་བའམ། བཀྲེས་
[048-65a5] པའམ། སྐོམ་པའམ། མུན་པའམ། རྡུལ་ལམ། ངལ་བ་ཚོར་བའམ་མཐོང་བར་མ་གྱུར་ཏེ། དེ་ལ་གཟུགས་དང། སྒྲ་དང། དྲི་དང། རོ་དང། རེག་ཡིད་དུ་མི་འོང་བ་སྣང་བར་མ་
[048-65a6] གྱུར་ཏོ༑ ༑རྨི་ལམ་ངན་པའང་མཐོང་བར་མ་གྱུར་ཏོ། །དེ་ལ་བུད་མེད་ཀྱི་སྒྱུའམ། ཡོའམ། ཕྲག་དོག་གམ། བུད་མེད་ཀྱི་ཉོན་མོངས་པ་དག་ཀྱང་ཉམས་སུ་གནོད་པར་བྱེད་པར་མ་
[048-65a7] གྱུར་ཏོ༑ ༑དེའི་ཚེ་བྱང་ཆུབ་སེམས་དཔའི་མ་ནི་བསླབ་པའི་གཞི་ལྔ་ཡང་དག་པར་བླངས་ཏེ་ཚུལ་ཁྲིམས་དང་ལྡན་ཞིང་དགེ་བ་བཅུའི་ལས་ཀྱི་ལམ་ལ་གནས་པར་གྱུར་ཏོ། །བྱང་ཆུབ་


[048-65b0] [65B] 
[048-65b1] སྐྱེ་བར་མ་གྱུར་ལ། སྐྱེས་པ་གང་ཡང་བྱང་ཆུབ་སེམས་དཔའི་མ་ལ་འདོད་ཆགས་ཀྱི་སེམས་མི་སྐྱེའོ། །སེར་
[048-65b2] སྐྱའི་གྲོང་ཁྱེར་ཆེན་པོ་དེ་དང། ཡུལ་གཞན་དག་ན་སྐྱེས་པ་དང། བུད་མེད་དང། ཁྱེའུ་དང། བུ་མོ་སུ་གང་ལྷ་དང། ཀླུ་དང། གནོད་སྦྱིན་དང། དྲི་ཟ་དང། འབྱུང་པོས་ནོན་པ་ཇི་སྙེད་
[048-65b3] ཅིག་ཡོད་པ་དེ་དག་ཐམས་ཅད་ཀྱང་བྱང་ཆུབ་སེམས་དཔའི་མ་མཐོང་མ་ཐག་ཏུ་སོས་ཤིང་དྲན་པ་ཐོབ་པར་གྱུར་ཏོ། །མི་མ་ཡིན་པ་དེ་དག་ཀྱང་མྱུར་དུ་གནས་གཞན་དུ་དོང་བར་གྱུར་
[048-65b4] ཏོ༑ ༑སེམས་ཅན་གང་ལ་ལ་ཞིག་ནད་སྣ་ཚོགས་ཀྱིས་ཐེབས་པར་གྱུར་ཏེ། རླུང་དང། མཁྲིས་པ་དང། བད་ཀན་དང། འདུས་པ་ལས་བྱུང་བའི་ནད་ཀྱིས་གནོད་པར་གྱུར་པ་དང་
[048-65b5] མིག་གི་ནད་དམ། རྣ་བའི་ནད་དམ། སྣའི་ནད་དམ། ལྕེའི་ནད་དམ་མཆུའི་ནད་དམ། སོའི་ནད་དམ། ལྐོག་མའི་ནད་དམ། ཤུ་བའམ། འབྲས་སམ། མྫེའམ། ཤ་བྐྲའམ་
[048-65b6] སྐེམ་པའམ། བརྗེད་བྱེད་དམ། རིམས་སམ། ལྦ་བའམ། ཕོལ་མིག་གམ། མེ་དཔལ་ལམ། རྐང་ཤུ་ལ་སོགས་པའི་ནད་ཀྱིས་བཏབ་པར་གྱུར་པ་དེ་དག་ལ་བྱང་ཆུབ་སེམས་
[048-65b7] དཔའི་མས་ལག་པ་གཡས་པ་སྤྱི་བོར་བཞག་པ་ཙམ་གྱིས་ནད་དང་བྲལ་པར་གྱུར་ཅིང། རང་རང་གི་གནས་སུ་དོང་བར་གྱུར་ཏོ། །ཐ་ན་ལྷ་མོ་སྒྱུ་འཕྲུལ་གྱིས་རྩྭ་ཉག་མ་འགའ་ཞིག་


[048-66a0] [66A] 
[048-66a1] ༄༅། །ས་ལས་བླངས་ཏེ་སེམས་ཅན་ནད་པ་དག་ལ་བྱིན་ཡང་དེ་དག་དེ་བླངས་མ་ཐག་ཏུ་ནད་མེད་ཅིང་ཉམས་པ་མེད་པར་གྱུར་ཏོ། །གང་གི་ཚེ་ལྷ་མོ་སྒྱུ་འཕྲུལ་དེས་བདག་
[048-66a2] གི་ལྟོ་གཡས་པར་བལྟས་པ་དེའི་ཚེ་བྱང་ཆུབ་སེམས་དཔའ་མའི་རུམ་ན་འདུག་པ་དེ་འདི་ལྟ་སྟེ། དཔེར་ན། མེ་ལོང་གི་དཀྱིལ་འཁོར་ཤིན་ཏུ་དག་པ་ལ་གདོང་གི་དཀྱིལ་འཁོར་
[048-66a3] སྣང་བ་བཞིན་ཏེ། དེ་ལྟར་དེ་མཐོང་ནས་ཚིམ་ཞིང་མགུ་ལ་ཡིད་རངས་ཏེ་རབ་ཏུ་དགའ་ཞིང། དགའ་བ་དང། ཡིད་བདེ་བ་སྐྱེས་པར་གྱུར་ཏོ། །དགེ་སློང་དག། བྱང་ཆུབ་སེམས་
[048-66a4] དཔའ་མའི་རུམ་ན་གནས་པའི་བྱིན་གྱི་རླབས་ཀྱིས་ཉིན་མཚན་རྟག་ཏུ་རྒྱུན་མི་འཆད་པར་ལྷའི་རོལ་མོ་སིལ་སྙན་གྱི་སྒྲ་འབྱུང་ཞིང་ལྷའི་མེ་ཏོག་གི་ཆར་བབ་པར་གྱུར་ཏོ། །ཆར་
[048-66a5] ནི་དུས་བཞིན་དུ་འབབ། རླུང་ནི་དུས་བཞིན་དུ་ལྡང། དུས་དང། སྐར་མ་དག་ཀྱང་དུས་བཞིན་དུ་འགྱུར་ཞིང་འཕོ་བར་གྱུར་ཏོ། །རྒྱལ་སྲིད་ཀྱང་བདེ་ཞིང་ལོ་ལེགས་ལ་འཁྲུག་
[048-66a6] པ་མེད་ཅིང་དགྲ་མེད་པར་གྱུར་ཏོ། །སེར་སྐྱའི་གྲོང་ཁྱེར་ཆེན་པོ་དེ་ན་ཤཱཀྱའི་རིགས་དང། སེམས་ཅན་གཞན་དག་འཁོད་པ་ཐམས་ཅད་ཀྱང་ཟ་ཞིང་འཐུང། དགའ་ཞིང་རྩེ་ལ་
[048-66a7] དགའ་མགུར་སྤྱོད་དོ། །སྦྱིན་པ་དག་ཀྱང་གཏོང། བསོད་ནམས་དག་ཀྱང་བྱེད་དེ། ཟླ་བ་བཞི་འདས་པའི་དུས་སྟོན་བཞིན་དུ་ཐམས་ཅད་ཀྱང་དགའ་བའི་མཆོག་གིས་རྩེ་ཞིང་


[048-66b0] [66B] 
[048-66b1] །རྒྱལ་པོ་ཟས་གཙང་མའང་ཚངས་པའི་སྤྱོད་པ་ཡང་དག་པར་བླངས་ཏེ། རྒྱལ་པོའི་ལས་བཏང་ནས་དཀའ་ཐུབ་ཀྱི་ནགས་ཚལ་ཡོངས་
[048-66b2] སུ་དག་པ་ན་གནས་པ་བཞིན་དུ་ཐམས་ཅད་ཀྱང་དགའ་བའི་མཆོག་གིས་ཆོས་ཀྱི་རྗེས་སུ་འབྲང་བར་གྱུར་ཏོ། །དགེ་སློང་དག། བྱང་ཆུབ་སེམས་དཔའ་མའི་རུམ་ན་གནས་པ་ནི་
[048-66b3] རྣམ་པ་དེ་ལྟ་བུའི་རྫུ་འཕྲུལ་གྱི་ཚོ་འཕྲུལ་དང་ལྡན་པས་གནས་པར་གྱུར་ཏོ། །དེའི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་
[048-66b4] བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་སྔོན་བྱང་ཆུབ་སེམས་དཔའ་མའི་རུམ་ན་གནས་པའི་ཚེ་གནས་གནས་པ་མཐོང་ངམ། གསོལ་པ། བཅོམ་ལྡན་འདས། མཐོང་
[048-66b5] ལགས་སོ། །བདེ་བར་གཤེགས་པ། མཐོང་ལགས་སོ། །དེ་བཞིན་གཤེགས་པས་ཚེ་དང་ལྡན་པ་ཀུན་དགའ་བོ་དང། ལྷའི་དབང་པོ་བརྒྱ་བྱིན་དང། འཇིག་རྟེན་སྐྱོང་བ་བཞི་དང། དེ་
[048-66b6] མ་ཡིན་པའི་ལྷ་དང། མི་གཞན་དག་ཀྱང་བསྟན་ཏེ་མཐོང་ནས་དེ་དག་ཚིམ་ཞིང་མགུ་ལ་ཡིད་རངས་ཏེ་རབ་ཏུ་དགའ་ཞིང་དགའ་བ་དང། ཡིད་བདེ་བ་སྐྱེས་སོ། །མི་མཇེད་ཀྱི་བདག་པོ་
[048-66b7] ཚངས་པས་དེ་ཕྱིར་ཡང་ཚངས་པའི་འཇིག་རྟེན་དུ་མཆོད་པར་བྱ་བའི་ཕྱིར་བཏེག་སྟེ་ཁྱེར་ནས་བཞག་པར་གྱུར་ཏོ། །དེའི་ཚེ་བཅོམ་ལྡན་འདས་ཀྱིས་ཡང་དགེ་སློང་དག་ལ་བཀའ་


[048-67a0] [67A] 
[048-67a1] ༄༅། །སྩལ་པ༑ དགེ་སློང་དག་དེ་ལྟར་བྱང་ཆུབ་སེམས་དཔའ་མའི་རུམ་ན་འདུག་པས་ལྷ་དང་མི་ཁྲག་ཁྲིག་ཕྲག་སུམ་ཅུ་རྩ་དྲུག་ཐེག་པ་གསུམ་ལ་ཡོངས་
[048-67a2] སུ་སྨིན་པར་བྱས་པར་གྱུར་ཏོ། །དེ་ལ་འདི་སྐད་ཅེས་བྱ་སྟེ། གང་ཚེ་རྒྱལ་སྲས་སེམས་ཅན་དམ་པ་མ་ཡི་རུམ་གནས་པ། །དེ་ཚེ་ས་འདི་ཚལ་དང་བཅས་པར་རྣམ་པ་དྲུག་ཏུ་
[048-67a3] གཡོས༑ ༑གསེར་མདོག་འོད་བཀྱེ་ངན་སོང་ཐམས་ཅད་རྣམ་པར་སྦྱངས་པར་གྱུར། །ཆོས་ཀྱི་རྒྱལ་པོར་འགྱུར་ཞེས་ལྷ་ཡི་ཚོགས་རྣམས་རབ་ཏུ་དགའ། །གཞལ་མེད་ཁང་ཆེན་
[048-67a4] དབྱིབས་ལེགས་རིན་ཆེན་དུ་མས་རྣམ་པར་སྤྲས། །དེར་ནི་དཔའ་བོ་རྣམ་པར་འདྲེན་པ་ཞུགས་པར་གྱུར་ནས་འདུག་ཙནྡན་དྲི་ཞིམ་མཆོག་གིས་རབ་ཏུ་གང་ཞིང་རྣམ་པར་
[048-67a5] མཛེས༑ ༑སྟོང་གསུམ་རིན་ཆེན་ཡོངས་བཀད་དེ་ཡི་སྲང་བྱེད་རིན་མི་ཆོག་སྟོང་ཆེན་འཇིག་རྟེན་ཁམས་ཀྱང་འོག་ནས་བརྟོལ་བ་བྱས་ནས་ནི། །ཡོན་ཏན་འབྱུང་བའི་གནས་ཀྱི་
[048-67a6] པདྨའི་ཉིད་ཁུའི་ཐིགས་པ་བྱུང། །དེ་བཞིན་ཞག་བདུན་བསོད་ནམས་གཟི་བརྗིད་ཚངས་པའི་འཇིག་རྟེན་འཕགས། །དེ་ལས་ཉིད་ཁུའི་ཐིགས་བླངས་ཚངས་པ་རྒྱལ་བའི་སྲས་ལ་
[048-67a7] འབུལ༑ ༑བྱང་ཆུབ་སེམས་དཔའ་དཔའ་བོ་ཚངས་པ་འདྲ་བ་མ་གཏོགས་པར། །སེམས་ཅན་གང་གིས་དེ་ཟོས་འཇུར་འགྱུར་སེམས་ཅན་རིས་ན་མེད་།བསྐལ་པ་དུ་མའི་བསོད་


[048-67b0] [67B] 
[048-67b1] །དེ་ཟོས་ལུས་དང་སེམས་དང་ཤེས་པ་རྣམ་པར་དག་པར་གྱུར། །འདྲེན་པ་མཆོད་ཕྱིར་བརྒྱ་བྱིན་ཚངས་པ་འཇིག་རྟེན་སྐྱོང་པ་རྣམས། །
[048-67b2] བྱང་ཆུབ་སེམས་དཔའི་དྲུང་དུ་རྟག་པར་དུས་གསུམ་རྒྱུན་དུ་འོང་།ཕྱག་བྱས་མཆོད་བྱས་ཆོས་ཀྱི་དམ་པ་དེ་དག་ཐོས་གྱུར་ནས་།བསྐོར་བ་བྱས་ཏེ་ཀུན་ཀྱང་གང་ནས་འོངས་པའི་གནས་
[048-67b3] སུ་འདོང། །འཇིག་རྟེན་ཁམས་རྣམས་ཀུན་ནས་ཆོས་འདོད་བྱང་ཆུབ་སེམས་དཔའ་འོང། །འོད་བཀོད་ཁྲིར་གྱུར་རྣམས་ལ་དེ་དག་གནས་པར་ཕན་ཚུན་སྣང། །མཆོག་ཏུ་བྱ་བའི་ཐེག་
[048-67b4] པ་དམ་པའི་ཆོས་ནི་ཐོས་གྱུར་ནས། །ཀུན་ཀྱང་དགའ་བའི་སེམས་གྱུར་བསྟོད་པའི་ཕྲེང་བ་བརྗོད་ཅིང་འདོང། །བུད་མེད་བྱིས་པ་གང་དག་སྡུག་བསྔལ་ལྡན་པར་གྱུར་པ་དང། །འབྱུང་
[048-67b5] པོས་ནོད་དང་སེམས་འཁྲུགས་གོས་མེད་རྡུལ་གྱིས་ཡོག་པ་རྣམས། །དེ་ཀུན་ལྷ་མོ་སྒྱུ་འཕྲུལ་མཐོང་ནས་སེམས་ནི་རྙེད་གྱུར་ཏེ། །བློ་གྲོས་རྟོགས་དང་དྲན་པ་ལྡན་ཞིང་སོ་སོའི་ཁྱིམ་ཁྱིམ་
[048-67b6] འདོང། །རླུང་དང་བད་ཀན་མཁྲིས་པའི་ནད་དང་འདུས་པའི་ནད་ཐེབས་དང། །མིག་ནད་རྣ་ནད་དག་གིས་ལུས་སེམས་མི་བདེར་གྱུར་པ་དག། རྣམ་མང་ཐ་དད་ནད་ཀྱི་རྣམ་པས་གང་དག་
[048-67b7] གནོད་གྱུར་པ། །དེ་དག་སྒྱུ་འཕྲུལ་ལག་པ་མགོ་ལ་བཞག་པས་ནད་མེད་གྱུར། །ཡང་ན་རྩྭ་ཡི་ཉག་མ་འགའ་ཞིག་ས་ལས་བླངས་བྱས་ཏེ་།སྒྱུ་འཕྲུལ་ནད་པར་བྱིན་ན་ཐམས་ཅད་རིམས་ནད་


[048-68a0] [68A] 
[048-68a1] ༄༅། །མེད་པར་གྱུར། །བདེ་བ་ཐོབ་ཅིང་ད་རོད་མ་ཉམས་སོ་སོའི་ཁྱིམ་དུ་འདོང། །དེ་ནི་སྨན་གྱུར་སྨན་པའི་རྒྱལ་པོ་རུམ་ན་འདུག་ཕྱིར་རོ། །གང་ཚེ་ལྷ་མོ་སྒྱུ་འཕྲུལ་བདག་
[048-68a2] གི་ལུས་ལ་བརྟགས་བྱས་པ། །དེ་ཚེ་བྱང་ཆུབ་སེམས་དཔའ་རུམ་ན་འདུག་པ་མཐོང་བ་ནི། །ཇི་ལྟར་བར་སྣང་གནས་ཀྱི་ཟླ་བ་སྐར་མས་བསྐོར་གནས་པ། །དེ་བཞིན་བྱང་ཆུབ་
[048-68a3] སེམས་དཔའ་མཚན་གྱིས་ཀུན་ནས་བརྒྱན་པ་སྣང། །དེ་ལ་འདོད་ཆགས་ཞེ་སྡང་གཏི་མུག་གནོད་པར་འགྱུར་བ་མེད། །འདོད་ལ་འདོད་པ་དེ་མེད་དེ་ལ་ཕྲག་དོག་འཚེ་བ་མེད་
[048-68a4] དགའ་བའི་སེམས་དང་མགུ་བའི་སེམས་དང་དགའ་དང་ཡིད་བདེར་གནས་།དེ་ལ་བཀྲེས་དང་སྐོམ་དང་ཚ་དང་གྲང་བའི་གནོད་པ་མེད། །ལྷ་ཡི་རོལ་མོ་སིལ་སྙན་དབྱངས་
[048-68a5] སྒྲ་མ་བྱས་རྟག་ཏུ་འབྱུང། །ལྷ་ཡི་སྤོས་དྲི་མེ་ཏོག་དམ་པ་མཆོག་མཛེས་ཆར་ཡང་འབབ། །ལྷ་དང་མི་རྣམས་དེ་ལ་ལྟ་ཞིང་ལྷ་མི་ཐམས་ཅད་ཀྱང། །དེ་དག་ཕན་ཚུན་གནོད་
[048-68a6] པ་མེད་ཅིང་འཚེ་བ་གང་ཡང་མེད། །སེམས་ཅན་དགའ་བདེར་རྩེ་ཞིང་ཟས་དང་སྐོམ་གྱི་སྦྱིན་པ་བྱེད། །དགའ་བའི་སྒྲ་སྒྲོག་དེ་དག་དགའ་ཞིང་མགུ་བའི་ཡིད་དང་ལྡན། །རྒྱལ་
[048-68a7] པོའི་སྲིད་བདེ་འཁྲུག་པ་མེད་ཅིང་ཆར་པ་དུས་བཞིན་འབབ། །རྩྭ་དང་སྨན་དང་མེ་ཏོག་རྣམ་ཀྱང་དེ་ཡི་དུས་སུ་སྐྱེ། །རྒྱལ་པོའི་ཁབ་ཏུ་ཞག་བདུན་རིན་ཆེན་ཆར་བ་བབ་གྱུར་


[048-68b0] [68B] 
[048-68b1] ༑སེམས་ཅན་དབུལ་པོ་དེ་ལས་ལེན་ཅིང་སྤྱིན་བྱེད་བདེ་བར་སྤྱོད། །སེམས་ཅན་དབུལ་ཞིང་སྡུག་བསྔལ་གྱུར་པ་དེ་ཚེ་གང་ཡང་མེད། །རི་རབ་ཟོམ་གྱི་དགའ་ཚལ་སེམས་ཅན་
[048-68b2] བཞིན་དུ་དགའ་དང་ལྡན། །ཤཱཀྱའི་རྒྱལ་པོ་དེ་ཡང་གསོ་སྦྱོང་རབ་ལ་ཉེར་གནས་ཤིང། །དེ་ནི་རྒྱལ་པོའི་བྱ་བ་མི་བྱེད་ཆོས་ལ་རྟག་པར་སྤྱོད། །དེ་ནི་དཀའ་ཐུབ་ནག་འཚལ་སོང་ནས་
[048-68b3] ལྷ་མོ་སྒྱུ་འཕྲུལ་ལ། །སེམས་ཅན་མཆོག་སྲེལ་ཁྱོད་ཀྱི་ལུས་ལ་བདེ་བ་ཅི་འདྲ་རྨེད། །ལྷུམས་སུ་འཇུག་པའི་ལེའུ་སྟེ། དྲུག་པའོ།། །།དགེ་སློང་དག་དེ་ལྟར་ཟླ་བ་བཅུ་
[048-68b4] འདས་ཏེ་བྱང་ཆུབ་སེམས་དཔའ་བཙའ་བའི་དུས་ལ་བབ་པ་དང། རྒྱལ་པོ་ཟས་གཙང་མའི་སྐྱེད་མོས་ཚལ་དུ་སྔ་ལྟས་སུམ་ཅུ་རྩ་གཉིས་བྱུང་ངོ། །སུམ་ཅུ་རྩ་གཉིས་གང་ཞེ་ན། མེ་
[048-68b5] ཏོག་ཐམས་ཅད་ཁ་འབུས་ནས་རྒྱས་པར་གྱུར་པ་དང། རྫིང་དག་ན་མེ་ཏོག་ཨུཏྤ་ལ་དང། པདྨ་དང། ཀུ་མུ་ད་དང། པདྨ་དཀར་པོ་ཡོད་པ་དག་ཀྱང་ཁ་འབུས་ནས་རྒྱས་པར་གྱུར་
[048-68b6] པ་དང། མེ་ཏོག་དང་འབྲས་བུའི་ཤིང་ལྗོན་པ་གསར་པ་དག་ཀྱང་ལས་ཐོན་ཏེ་ཁ་འབུས་ནས་རྒྱུས་པར་མ་གྱུར་པ་དང། རིན་པོ་ཆེའི་ཤིང་ལྗོན་པ་བརྒྱད་བྱུང་བ་དང། གཏེར་ཆེན་པོ་
[048-68b7] ཉི་ཁྲི་འབུས་ཏེ་བྱུང་ནས་གནས་པར་སྣང་བ་དང། ཁྱིམ་གྱི་ནང་དུའང་རིན་པོ་ཆེའི་མྱུ་གུ་ཐོན་པ་དང། སྤོས་ཆུའི་དཔལ་གྱི་ཝ་འབྲུ་མར་དྲི་ཞིམ་པོས་སྤགས་པ་རྣམས་ཀྱང་ཟག་པར་གྱུར་


[048-69a0] [69A] 
[048-69a1] ༄༅། །པ་དང། གངས་ཀྱི་རིའི་ངོས་ལས་སེངྒེའི་ཕྲུག་གུ་དག་འོངས་ཏེ་དགའ་བར་རྩེ་ཞིང་སེར་སྐྱའི་གྲོང་ཁྱེར་དམ་པ་ལ་བསྐོར་བ་བྱས་ནས་སྒོ་ན་གནས་པར་
[048-69a2] གྱུར་ཀྱང་སེམས་ཅན་ཀུན་ལའང་འཚེ་བ་མེད་པར་གྱུར་པ་དང་གླང་པོའི་ཕྲུག་གུ་ཐལ་གར་ལྔ་བརྒྱ་ལྷགས་ཏེ་རྒྱལ་པོ་ཟས་གཙང་མའི་རྐང་པ་ལ་སྣའི་རྩེ་མོས་ཉུག་ཅིང་
[048-69a3] གནས་པར་གྱུར་པ་དང། ལྷའི་བྱིས་པ་རོགས་པ་སྐ་རགས་བཅིངས་པ་དག་ཀྱང་རྒྱལ་པོ་ཟས་གཙང་མའི་བཙུན་མོའི་འཁོར་གྱིས་པང་པ་ནས་པང་པ་དག་ཏུ་འགྲེ་ལྡོག་པར་སྣང་
[048-69a4] བར་གྱུར་པ་དང། ཀླུའི་བུ་མོ་མཆོད་པ་སྣ་ཚོགས་ཀྱི་ཡོ་བྱད་ཐོགས་པ་དག་ཀྱང་ལུས་ཕྱེ་ཕྱུང་ཞིང་ནམ་མཁའ་ལ་རྒྱུ་བར་སྣང་བ་དང། ལྷའི་བུ་མོ་ཁྲིའང་རྨ་བྱའི་མདོངས་ལག་
[048-69a5] ན་ཐོགས་ཤིང་ནམ་མཁའ་ལ་འཁོད་པར་སྣང་བ་དང། བུམ་པ་གང་བ་ཁྲིའང་སེར་སྐྱའི་གནས་ཀྱི་གྲོང་ཁྱེར་ཆེན་པོ་ལ་བསྐོར་བ་བྱེད་པར་སྣང་བ་དང། ལྷའི་བུ་མོ་ཁྲིའང་སྤོས་
[048-69a6] ཆུའི་རིལ་བ་བཧྲིང་ག་ར་ཀླད་ལ་ཐོགས་ཤིང་འཁོད་པར་སྣང་བ་དང། ལྷའི་བུ་མོ་ཁྲིའང་གདུགས་དང། རྒྱལ་མཚན་དང། བ་དན་ཐོགས་ཤིང་འཁོད་པར་སྣང་བ་དང། ལྷའི་བུ་མོ་
[048-69a7] བརྒྱ་སྟོང་མང་པོ་དག་ཀྱང་དུང་དང། རྔ་དང། རྫ་རྔ་དང། འཁར་རྔ་མགུལ་ནས་ད་ལྟར་ཏེ་སྡོད་ཅིང་འཁོད་པར་སྣང་བ་དང། རླུང་ཐམས་ཅད་ཀྱང་མི་ལྡང་བར་གནས་པར་གྱུར་པ་


[048-69b0] [69B] 
[048-69b1] ཆུ་ཀླུང་དང་ཆུ་བྲན་ཐམས་ཅད་ཀྱང་མི་འགུལ་ཞིང་མི་འབབ་པར་གྱུར་པ་དང། ཉི་ཟླ་དང། གཞལ་མེད་ཁང་དང་རྒྱུ་སྐར་དང། སྐར་མའི་ཚོགས་རྣམས་ཀྱང་མི་རྒྱུ་བར་གྱུར་པ་
[048-69b2] དང། སྐར་མ་རྒྱལ་དང་ཡང་ལྡན་པར་གྱུར་པ་དང། རྒྱལ་པོ་ཟས་གཙང་མའི་ཁྱིམ་ཡང་རིན་པོ་ཆེའི་དྲ་བ་ས་ཡོག་པར་གྱུར་པ་དང། མེའང་མི་འབར་བར་གྱུར་པ་དང། ཁང་པ་
[048-69b3] བརྩེགས་པ་དང། ཁང་བཟང་དང། ཡང་ཐོག་དང། རྟ་བབས་དག་ལའང་ནོར་བུ་དང། རིན་པོ་ཆེ་དག་འཕྱང་བར་སྣང་བར་གྱུར་པ་དང། རས་བཅོས་བུའི་མཛོད་དང། རིན་པོ་ཆེ་སྣ་
[048-69b4] ཚོགས་ཀྱི་མཛོད་རྣམས་ཀྱང་སྒོ་བྱེ་བར་སྣང་བ་དང། བྱ་རོག་དང། འུག་པ་དང། བྱ་རྒོད་དང། སྤྱང་ཀི་དང། ཝའི་སྒྲ་དག་ཀྱང་མེད་པར་གྱུར་པ་དང། སྒྲ་སྐར་སྙན་པའི་སྒྲ་དག་ཀྱང་
[048-69b5] བྱུང་བར་གྱུར་པ་དང། སྐྱེ་བོ་ཐམས་ཅད་ཀྱི་ལས་ཀྱི་མཐའ་ཡང་རྒྱུན་ཆད་པར་གྱུར་པ་དང། སའི་ཕྱོགས་མཐོན་དམན་དུ་འདུག་པ་རྣམས་ཀྱང་མཉམ་པར་གནས་པར་གྱུར་པ་དང་
[048-69b6] ལམ་གྱི་བཞི་མདོ་དང། སུམ་མདོ་དང། སྲང་དང། ཚོང་འདུས་ཀྱི་འཁོར་ཀྱང་ལག་མཐིལ་ལྟར་བཞི་མཉམ་ཞིང་འཇམ་ལ་མེ་ཏོག་སིལ་མས་གང་སྟེ་མཛེས་པར་སྣང་པ་དང། སྦྲུམ་
[048-69b7] པ་ཐམས་ཅད་ཀྱང་བདེ་བ་དང། ལེགས་པར་བཙའ་བར་གྱུར་པ་དང་ཤིང་སཱ་ལའི་ནགས་ཚལ་གྱི་ལྷ་ཐམས་ཅད་ཀྱང་ཤིང་གི་ལོ་མའི་ནང་ནས་ལུས་ཕྱེད་ཕྱུང་སྟེ་ཕྱག་འཚལ་ཞིང་


[048-70a0] [70A] 
[048-70a1] ༄༅། །གནས་པར་སྣང་སྟེ། སྔ་ལྟས་སུམ་ཅུ་རྩ་གཉིས་པོ་དེ་དག་བྱུང་བར་གྱུར་ཏོ། །དེ་ནས་ལྷ་མོ་སྒྱུ་འཕྲུལ་བྱང་ཆུབ་སེམས་དཔའ་ཉིད་ཀྱི་གཟི་བརྗིད་པར་
[048-70a2] མཐུས་བྱང་ཆུབ་སེམས་དཔའ་བཙའ་བའི་དུས་ལ་བབ་པར་ཤེས་ཏེ་ནམ་གྱི་སྲོད་ལ་རྒྱལ་པོ་ཟས་གཙང་མའི་དྲུང་དུ་འོངས་ནས་ཚིགས་སུ་བཅད་དེ་སྨྲས་པ། བདག་གི་བསམ་
[048-70a3] པ་གང་ལགས་གསོལ་གྱི་ལྷ་ནི་གསན་དུ་གསོལ། །ཡུན་རིང་རིང་པོ་འདས་ནས་སྐྱེད་མོས་ཚལ་གྱི་བློ་སྐྱེས་ཏེ། །གལ་ཏེ་ཁྱོད་མི་བཀྱོན་ཅིང་ཞེ་སྡང་ཕྲག་དོག་མི་མངའ་ན། །
[048-70a4] བདག་ནི་རྩེ་ན་ས་སྐྱེད་མོས་ཚལ་དུ་མྱུར་དུ་མཆི་བར་བགྱི། །ཆོས་དགོངས་བརྩོན་པ་དཀའ་ཐུབ་སྤྱོད་པ་ཁྱོད་ཀྱང་སྐྱོ་མཁྱེན་གྲང། །བདག་ཀྱང་སེམས་ཅན་དག་ལ་བསྲེལ་ནས་
[048-70a5] ཡུན་ནི་རིང་ལགས་ལ། །སཱ་ལའི་ཤིང་ལྗོན་སྡོང་པོ་མཆོག་ཀྱང་མེ་ཏོག་ཁ་འབུས་ཏེ། །སྐྱེད་མོས་ཚལ་གྱི་དོགས་སར་ང་ནི་མཆི་བའི་རིགས་སོ་ལྷ། །སོས་ཀའི་དུས་མཆོག་
[048-70a6] བུད་མེད་རྣམས་ཀྱི་རྒྱན་དུ་གྱུར་ལགས་ཏེ། །ནགས་རྒྱུ་ཁྱུ་བྱུག་དང་ནི་རྨ་བྱ་སྒྲ་རབ་སྙན་པ་འབྱིན། །གཙང་ཞིང་མཛེས་ལ་སྣ་ཚོགས་མེ་ཏོག་རྡུལ་གྱི་ངད་ཀྱང་ལྡང། །ང་ནི་
[048-70a7] མཆི་ན་མ་ཐོགས་ལེགས་པར་བཀའ་ལུང་སྩལ་དུ་གསོལ། །རྒྱལ་པོའི་དབང་པོས་ལྷ་མོ་ལས་ནི་དེ་སྐད་ཚིག་ཐོས་ནས། །དགའ་ཞིང་རབ་ཏུ་མགུ་བའི་སེམས་ཀྱིས་འཁོར་


[048-70b0] [70B] 
[048-70b1] །བཞོན་པ་བཞོན་ཆེ་མགྱོགས་པའི་ཤུགས་ལྡན་དག་ཀྱང་བསྟད་པར་གྱིས། །ཡོན་ཏན་ཕུན་སུམ་ཚོགས་ལྡན་ལུམྦི་ནི་ཚལ་བརྒྱན་པར་གྱིས། །རི་སྔོའི་མདོག་
[048-70b2] ལྡན་སྤྲིན་གྱི་ཁ་དོག་མཐུན་པར་གྱུར་པ་ཡི། །གླང་པོ་སྟོང་ཕྲག་ཉི་ཤུ་སྙེས་ཅིག་མྱུར་དུ་བསྟད་པར་གྱིས། །གླང་པོའི་དབང་པོ་མཆེ་བ་དྲུག་ལྡན་དྲིལ་མཛེས་གློ་ལ་བརྒྱུས། །གསེར་
[048-70b3] དང་ནོར་བུས་རྣམ་པར་སྤྲས་ཤིང་གསེར་གྱི་དྲ་བས་སྤུད། །རྒྱལ་པོའི་བཅིབས་པ་རླུང་ལྟར་མགྱོགས་པའི་ཤུགས་དང་ལྡན་པ་སྟེ་།དངུལ་དང་ཁ་བའི་མདོག་འདྲ་རྔ་རྔོ་ག་ལྕང་
[048-70b4] ལོ་བཟང་འཁྲིལ་བའི། །རྟ་མཆོག་སྟོང་ཕྲག་ཉི་ཤུ་བགྲངས་པ་མྱུར་དུ་སྟོང་གྱིས་ཏེ། །གསེར་དྲིལ་གཡེར་ཀའི་དྲ་བ་གློ་ནས་དབྱངས་པ་གྱིས། །སྐྱེས་བུ་རྟུལ་ཕོད་གཡུལ་ལ་མོས་
[048-70b5] ཤིང་འཐབ་འདོད་དཔའ་བོ་དག་མདའ་གཞུ་རལ་གྲི་མདུང་ཐུང་ཞགས་པ་མཚོན་ཆ་རྣོ་ཐོགས་པ། །སྟོང་ཕྲག་ཉི་ཤུ་བགྲངས་པ་མྱུར་དུ་བཅོས་ཏེ་བཤམས་གྱིས་ལ། །སྒྱུ་འཕྲུལ་
[048-70b6] འཁོར་དང་བཅས་པ་བག་ཡོད་པར་ནི་སྲུང་བར་གྱིས། །ལུམྦི་ནི་དེར་གསེར་དང་ནོར་བུའི་རྒྱན་ཁྲོམས་བརྒྱན་པར་གྱིས། །གོས་དམར་རྣམ་པ་མང་པོས་ཤིང་རྣམས་ཐམས་ཅད་
[048-70b7] བརྒྱན་པར་གྱིས། །ལྷ་ཡི་དགའ་ཚལ་བཞིན་དུ་མེ་ཏོག་སྣ་ཚོགས་ཆལ་བར་ཁྲོམས། །དེ་ལྟར་ཐམས་ཅད་བཤམས་ཟིན་མྱུར་དུ་ང་ལ་སྦྲན་པར་གྱིས། །འཁོར་རྣམས་ཀྱིས་ནི་དེ་སྐད་


[048-71a0] [71A] 
[048-71a1] ༄༅། །ཚིག་ཐོས་སྐད་ཅིག་ཏུ། །བཞོན་པ་ཀུན་བཤམས་དེ་བཞིན་ལུམྦི་ །རྒྱལ་གྱུར་རྒྱལ་གྱུར་སྐུ་ཚེ་རིང་སྐྱོངས་རྒྱལ་པོ་གཤེགས་སུ་གསོལ་
[048-71a2] ཇི་སྐད་བཀའ་སྩལ་པ་དེ་བཞིན་ཀུན་བགྱིས་དུས་བབ་ལྷ་གཟིགས་ཤིག་།མི་ཡི་བདག་པོ་དམ་པ་དེ་ཡང་དགའ་བའི་སེམས་གྱུར་ཏམ། །ཁྱིམ་གྱི་དམ་པར་ཞུགས་ཏེ་བུད་མེད་
[048-71a3] རྣམས་ལ་འདི་སྐད་སྨྲས། གང་ཞིག་ང་ལ་སྙིང་ཉེ་ང་ལ་དགའ་བར་འདོད་པ་དག་ང་ཡི་བཀའ་བཞིན་བགྱིས་ཏེ་བདག་གི་ལུས་ཀུན་བརྒྱན་པར་གྱིས། །སྤོས་མཆོག་ངད་ཀྱི་དྲི་
[048-71a4] ཞིམ་ཁ་དོག་སྣ་ཚོགས་སྡུག་པའི་གོས། །འཇམ་ཞིང་ཡིད་འོང་དགའ་བའི་སེམས་ཀྱིས་ལེགས་པར་བགོ་བར་གྱིས། །བྲང་ན་འཕྱང་བའི་མུ་ཏིག་སེ་མོ་དོ་ཡིས་བརྒྱན་པར་
[048-71a5] གྱིས༑ ༑རྒྱན་གྱི་ཁྱད་པར་ཐམས་ཅད་དེ་རིང་ཀུན་གྱིས་བསྟན་པར་གྱིས། །འཁར་རྔ་རྒྱུད་གཅིག་གླིང་བུའི་པི་ཝང་རྫ་རྔ་དུམ་དུམ་ཕེག། སིལ་སྙན་ཡིད་དུ་འོང་བ་བརྒྱ་སྟོང་དག་ཀྱང་
[048-71a6] བཤམ་པར་གྱིས། །སྒྲ་སྙན་ཐོས་ནས་ལྷ་རྣམས་རབ་ཏུ་དགའ་བ་སྐྱེ་འགྱུར་ཞིང། །ལྷ་མོ་རྣམས་ཀྱང་དེ་བཞིན་དགའ་བར་འགྱུར་བ་ཁྱེད་ཀྱིས་གྱིས། །ཤིང་རྟའི་མཆོག་འདིར་ལྷ་མོ་
[048-71a7] སྒྱུ་འཕྲུལ་གཅིག་པུ་འདུག་པར་གྱིས། །བུད་མེད་སྐྱེས་པ་གཞན་དག་སུ་ཡང་ཤིང་རྟ་དེར་མ་འཁོད། །ན་ཆུང་སྣ་ཚོགས་གོ་ཅན་རྣམས་ཀྱིས་ཤིང་རྟ་དེ་དྲོངས་ཏེ། །གང་དུའང་ཡིད་


[048-71b0] [71B] 
[048-71b1] །ལྷ་མོ་སྒྱུ་འཕྲུལ་ཁྱིམ་ནས་བྱུང་སྟེ་སྒོ་དྲུང་ཕྱིན་པའི་ཚེ། །རྟ་དང་གླང་པོ་ཤིང་རྟ་རྐང་ཐང་དཔལ་ལྡན་སྣ་ཚོགས་དཔུང། །རྒྱལ་པོའི་སྒོ་
[048-71b2] དྲུང་ལྷགས་ཚེ་སྒྲ་ཆེན་མང་པོ་གྲག་པར་གྱུར། །རྒྱ་མཚོ་ཆེན་པོ་འཁྲུགས་པའི་སྒྲ་ལྟར་དེ་དག་ཡོངས་སུ་གྲག་དེ་ཚེ་བཀྲ་ཤིག་དོན་དུ་དྲིལ་བུ་བརྒྱ་སྟོང་བཀྲོལ་བར་བྱས། །ཤིང་རྟ་
[048-71b3] དེ་ཡང་དེ་ལྟར་རྒྱལ་པོས་སྣ་ཚོགས་བརྒྱན་པ་ལ། །ལྷ་རྣམས་སྟོང་གིས་ལྷ་ཡི་ཁྲི་ཡང་ལེགས་པར་བཤམས་པ་བྱས། །རིན་ཆེན་ཤིང་ལྗོན་མེ་ཏོག་ལོ་མ་ལྡན་བཞིན་ལྡན་པར་བྱས། །
[048-71b4] རྨ་བྱ་ཁྲུང་ཁྲུང་ངང་པ་ཡིད་དུ་འོང་བའི་སྒྲ་ཡང་འབྱིན་།གདུགས་དང་རྒྱལ་མཚན་བ་དན་ཆེ་ཕྲ་ཀུན་ནས་འཁོར་བར་བསྒྲེངས། །ལྷ་ཡི་གོས་དང་དྲིལ་བུ་གཡེར་ཀའི་དྲ་བ་མཆོག་གིས་
[048-71b5] བཀབ༑ ༑ལྷ་ཡི་བུ་མོ་ནམ་མཁའ་ལས་ནི་ཤིང་རྟ་དེ་ལ་ལྟ། །ལྷ་ཡི་སྒྲ་དབྱངས་སྙན་པ་སྒྲོག་ཅིང་བསྟོད་པའི་ཚིག་བརྗོད་དེ། །གང་ཚེ་ལྷ་མོ་སྒྱུ་འཕྲུལ་སེངྒེའི་ཁྲི་ལ་འདུག་གྱུར་པ། །
[048-71b6] དེ་ཚེ་སྟོང་གསུམ་ས་འདི་རྣམ་པ་དག་ཏུ་རབ་ཏུ་གཡོས། །ལྷ་རྣམས་གོས་ཀྱི་གཡབ་མོ་འབྱིན་ཅིང་མེ་ཏོག་སྣ་ཚོགས་འཐོར། །དེ་རིང་ལུམྦི་ནི་འདིར་འགྲོ་བའི་དམ་པ་བལྟམས་གྱུར་
[048-71b7] ཏེ༑ ༑འཇིག་རྟེན་གྱི་སྐྱོང་བ་བཞི་ནི་ཤིང་རྟའི་མཆོག་དེ་འདྲེན་པར་བྱེད། །གསུམ་ཅུ་རྩ་གསུམ་བདག་པོ་དབང་པོའང་ལམ་གྱི་བྱི་དོར་བྱེད། །ཚངས་པ་སྐྱེ་བོ་མི་སྲུན་སེལ་ཅིང་སྔོན་དུ་འགྲོ་


[048-72a0] [72A] 
[048-72a1] ༄༅། །བར་གྱུར། །ལྷ་རྣམས་བརྒྱ་ཕྲག་སྟོང་ཡང་ཐལ་མོ་སྦྱར་བས་ཕྱག་འཚལ་འདུད། །རྒྱལ་པོ་རབ་ཏུ་དགའ་བའི་སེམས་ཀྱིས་བཀོད་པ་དེ་ལ་ལྟ། །དེ་ནི་འདི་
[048-72a2] སྙམ་འདི་ནི་ལྷ་ཡི་ལྷ་ཞིག་ཡིན་སྙམ་བྱེད། །གང་ལ་སྐྱོང་བ་བཞི་དང་ཚངས་པ་དབང་པོར་བཅས་པའི་ལྷ། །མཆོད་པ་རྒྱ་ཆེན་བྱེད་པ་འདི་ནི་ངེས་པར་སངས་རྒྱས་འགྱུར། །
[048-72a3] སྲིད་པ་གསུམ་ན་ལྷ་ཀླུ་བརྒྱ་བྱིན་ཚངས་པ་འཇིག་རྟེན་སྐྱོང་།གང་ཡང་མཆོད་པ་འདི་འདྲ་བཟོད་པའི་སེམས་ཅན་དེ་མེད་དེ། །ཡང་ན་མགོ་འགས་ཡང་ན་དེ་དག་སྲོག་དང་
[048-72a4] བྲལ་བར་འགྱུར། །འདི་ནི་ལྷ་ཡི་དམ་པ་ཡིན་པས་མཆོད་པ་ཐམས་ཅད་བཟོད། །དགེ་སློང་དག་དེ་ནས་ལྷ་མོ་སྒྱུ་འཕྲུལ་རྟའི་ཤིང་རྟ་རྒྱན་ཐམས་ཅད་ཀྱིས་བརྒྱན་པ་བརྒྱད་ཁྲི་
[048-72a5] བཞི་སྟོང་གིས་ནི་ཀུན་ནས་བསྐོར། གླང་པོ་ཆེའི་ཤིང་རྟ་རྒྱན་ཐམས་ཅད་ཀྱིས་བརྒྱན་པ་བརྒྱད་ཁྲི་བཞི་སྟོང་དང། རྐང་ཐང་དཔའ་ཞིང་རྟུལ་ཕོད་པ་ཡན་ལག་དམ་པ་དང་
[048-72a6] ལྡན་པ༑ གོ་ཆ་ལེགས་པར་བགོས་པ། སྲ་བའི་གོ་གྱོན་པ་བརྒྱད་ཁྲི་བཞི་སྟོང་གིས་ནི་ཡོངས་སུ་བསྲུངས། ཤཱཀྱའི་བུ་མོ་སྟོང་ཕྲག་དྲུག་ཁྲིས་ནི་མདུན་དུ་བདར། རྒྱལ་
[048-72a7] པོ་ཟས་གཙང་མའི་ཕུ་ནུའི་རིགས་སུ་སྐྱེས་པའི་ཤཱཀྱ་རྒན་པ་དང། གཞོན་པ་དང། བར་མ་བཞི་ཁྲིས་ནི་ཡོངས་སུ་བསྲུངས། རྒྱལ་པོ་ཟས་གཙང་མའི་སླས་གླུ་དང་རོལ་མའི་


[048-72b0] [72B] 
[048-72b1] འཁར་བའི་སིལ་ཁྲོལ་དང། ཕེག་རྡོབ་སིལ་སྙན་དང། གླུ་དབྱངས་ལེན་པ་དྲུག་ཁྲིས་ནི་ཀུན་ནས་བསྐོར་ལྷའི་བུ་མོ་བརྒྱད་ཁྲི་བཞི་སྟོང་དང། ཀླུའི་བུ་མོ་
[048-72b2] བརྒྱད་ཁྲི་བཞི་སྟོང་དང། དྲི་ཟའི་བུ་མོ་བརྒྱད་ཁྲི་བཞི་སྟོང་དང། མིའ་མཅིའི་བུ་མོ་བརྒྱད་ཁྲི་བཞི་སྟོང་དང། ལྷ་མ་ཡིན་གྱི་བུ་མོ་བརྒྱད་ཁྲི་བཞི་སྟོང་བཀོད་པའི་རྒྱན་སྣ་ཚོགས་ཀྱིས་
[048-72b3] བརྒྱན་པ་ཤ་སྟག་གླུ་དང་རོལ་མོའི་དབྱངས་སྒྲ་སྣ་ཚོགས་ཀྱིས་བསྔགས་པ་བརྗོད་པ་རྗེས་སུ་འབྲང་བས་འགྲོའོ། །ལུམྦི་ནིའི་ནགས་ཚལ་དེ་ཐམས་ཅད་ཀྱང་སྤོས་ཆུའི་ཆག་ཆག་གིས་
[048-72b4] བཏབ་ཅིང་ལྷའི་མེ་ཏོག་གིས་གཏོང་བར་གྱུར་ཏོ། །ནགས་ཚལ་དམ་པ་དེའི་ནང་ན་ཤིང་ལྗོན་པ་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱང་དུས་ལ་མ་བབ་པར་ལོ་མ་དང། མེ་ཏོག་དང་
[048-72b5] འབྲས་བུ་བསྐྱེད་པར་གྱུར་ཏོ། །ནགས་ཚལ་དེ་ནི་ལྷ་རྣམས་ཀྱིས་ཀྱང་ལེགས་པར་བརྒྱན་པར་གྱུར་ཏེ། འདི་ལྟ་སྟེ། དཔེར་ན། འདྲེས་པའི་ཚལ་ལྷ་རྣམས་ཀྱིས་ལེགས་པར་བརྒྱན་པ་
[048-72b6] བཞིན་ནོ། །དེ་ནས་ལྷ་མོ་སྒྱུ་འཕྲུལ་དུ་ལུམྦི་ནིའི་ནགས་ཚལ་དུ་ཕྱིན་ནས་ཤིང་རྟ་དམ་པ་དེ་ལས་བབས་ཏེ། མི་དང་ལྷའི་བུ་མོ་དགེ་གིས་ཡོངས་སུ་བསྐོར་ཅིང་ཤིང་དྲུང་ནས་ནི་ཤིང་དྲུང་
[048-72b7] དག་ཏུ་འགྲོ། ནགས་ཚལ་ནས་ནི་ནགས་ཚལ་དག་ཏུ་འཆག་ལྗོན་པ་ནས་ནི་ལྗོན་པ་དག་ལ་ལྟ་ཞིང་དེ་རིམ་གྱིས་ཤིང་རིན་པོ་ཆེ་ཆེན་པོ་མཆོག་དང་ཕུལ་དུ་བྱ་བ། ཡལ་ག་ཤིན་ཏུ་


[048-73a0] [73A] 
[048-73a1] ༄༅། །རྣམ་པར་འབྱེས་པ། ལོ་མ་དང། དོག་པ་བཟང་པོ་དང་ལྡན་པ། མི་དང་ལྷའི་མེ་ཏོག་སྣ་ཚོགས་རབ་ཏུ་རྒྱས་པ། སྤོས་མཆོག་དང་ཕུལ་དུ་བྱ་བའི་དྲིའི་ངད་
[048-73a2] དང་ལྡན་པའི་གོས་ཁ་དོག་སྣ་ཚོགས་དཔྱངས་པ། ནོར་བུ་དང་རིན་པོ་ཆེ་སྣ་ཚོགས་ལྟ་བུའི་འོད་རྣམ་པ་ཐ་དད་པ་འབར་བ། རྩ་བ་དང། སྡོང་པོ་དང། ཡལ་ག་དང། ལོ་མ་རྣམས་
[048-73a3] རིན་པོ་ཆེ་ཐམས་ཅད་ཀྱིས་ལེགས་པར་བརྒྱན་པ། ཡལ་ག་རིང་ཞིང་ཤིན་ཏུ་རྣམ་པར་འབྱེས་པ། བླག་ཤ་ཞེས་བྱ་བ་སའི་ཕྱོགས་ལག་མཐིལ་ལྟར་མཉམ་ཞིང་ཤིན་ཏུ་བཟང་
[048-73a4] ལ་ཡངས་པ། རྩྭ་སྔོན་པོ་རྨ་བྱའི་མགྲིན་པ་ལྟ་བུ་སྐྱེས་པ་ཀ་ཙ་ལིནྡའི་གོས་ལྟར་རེག་ན་བདེ་བའི་ས་ལ་འདུག་པ། སྔོན་གྱི་རྒྱལ་བའི་ཡུམ་གྱིས་བརྟེན་པ། ལྷའི་གླུ་དབྱངས་བླངས་
[048-73a5] པ༑ གནས་གཙང་མའི་ལྷ་བཟང་ཞིང་དྲི་མ་མེད་ལ་རྣམ་པར་དག་པ་རབ་ཏུ་ཞི་བའི་སེམས་དང་ལྡན་པ་རྣམས་ཀྱིས་ཐོར་ཚུགས་དང་ཅོད་ཕན་མངོན་པར་བཏུད་པའི་སྤྱི་བོས་མངོན་
[048-73a6] པར་ཕྱག་བྱ་བའི་ཤིང་ལྗོན་པ་བླག་ཤ་དེའི་དྲུང་དུ་ཕྱིན་ཏོ་།དེ་ནས་བྱང་ཆུབ་སེམས་དཔའི་གཟི་བརྗིད་དང་མཐུས་ཤིང་བླག་ཤ་དེས་མངོན་པར་བཏུད་དེ་ཕྱག་བྱས་སོ། །དེ་ནས་ལྷ་
[048-73a7] མོ་སྒྱུ་འཕྲུལ་མ་ནམ་མཁའི་དཀྱིལ་དུ་སྣང་བའི་གློག་གི་ཕྲེང་བ་ལྟ་བུའི་ལག་པ་གཡས་པ་བརྐྱངས་ནས་བླག་ཤའི་ཡལ་ག་ལས་བཟུང་སྟེ་ཚུལ་དུ་ཤིས་པར་ནམ་མཁའི་དཀྱིལ་


[048-73b0] [73B] 
[048-73b1] །དེ་ནས་དེའི་ཚེ་འདོད་པ་ན་སྤྱོད་པའི་ལྷའི་ནང་ནས་ལྷའི་བུ་མོ་དྲུག་ཁྲི་ལྷགས་ཏེ། ལྷ་མོ་སྒྱུ་འཕྲུལ་ལ་རིམ་གྲོ་དང་བཀུར་སྟི་བྱེད་པར་གྱུར་
[048-73b2] ཏོ༑ ༑བྱང་ཆུབ་སེམས་དཔའ་མའི་རུམ་ན་འདུག་པའི་ཚེ་རྣམ་པར་དེ་ལྟ་བུའི་རྫུ་འཕྲུལ་གྱི་ཆོ་འཕྲུལ་དང་ལྡན་པར་གནས་སོ། །དེ་ཟླ་བ་བཅུ་ཚང་ནས་མའི་གློ་གཡས་པ་ནས་དྲན་ཞིང་ཤེས་
[048-73b3] བཞིན་དུ་མངལ་གྱི་དྲི་མས་མ་གོས་པར་བྱུང་སྟེ། གཞན་ལྟར་མ་ཡིན་ཞིང་གཞན་དག་ལ་མངལ་གྱི་དྲི་མ་ཞེས་བྱ་བ་བརྗོད་པ་དེ་ལྟ་བུ་མེད་པར་གྱུར་ཏོ། །དགེ་སློང་དག་དེའི་ཚེ་ལྷའི་
[048-73b4] དབང་པོ་བརྒྱ་བྱིན་དང། མི་མཇེད་ཀྱི་བདག་པོ་ཚངས་པ་གཉིས་མདུན་ན་འཁོད་དེ། དེ་གཉིས་ཀྱིས་རིམ་གྲོ་དམ་པ་ཆེན་པོས་ལྷའི་གོས་ཀ་ཤི་བའི་ལྷེབ་མོས་ལུས་དང་ཡན་ལག་
[048-73b5] ཐམས་ཅད་ཀྱིས་དྲན་ཞིང་ཤེས་བཞིན་དུ་བྱང་ཆུབ་སེམས་དཔའ་བླངས་སོ། །བྱང་ཆུབ་སེམས་དཔའ་ཁང་པ་བརྩེགས་པ་གང་གི་ནང་ན་འདུག་ཅིང་མའི་རུམ་ན་གནས་གནས་པ་
[048-73b6] དེའང་མི་མཇེད་ཀྱི་བདག་པོ་ཚངས་པ་དང། ཚངས་རིས་ཀྱི་ལྷ་རྣམས་ཀྱིས་ཚངས་པའི་འཇིག་རྟེན་དུ་གྱེན་དུ་བཏེག་སྟེ་མཆོད་རྟེན་དུ་བྱ་བ་དང། མཆོད་པ་བྱ་བའི་ཕྱིར་ཁྱེར་རོ། །དེ་
[048-73b7] ལྟར་བྱང་ཆུབ་སེམས་དཔའ་དེ་ནི་མིར་གྱུར་པ་གང་གིས་ཀྱང་མ་བླངས་ཀྱི། བྱང་ཆུབ་སེམས་དཔའ་དེ་ནི་ལྷ་རྣམས་ཀྱིས་བླངས་སོ་།དེ་ནས་བྱང་ཆུབ་སེམས་དཔའ་བཙས་


[048-74a0] [74A] 
[048-74a1] ༄༅། །མ་ཐག་ཏུ་ས་ལ་འབབ་སྟེ། བྱང་ཆུབ་སེམས་དཔའ་དེ་ས་ལ་བབས་པར་གྱུར་མ་ཐག་ཏུ་པདྨ་ཆེན་པོ་ཞིག་གིས་ས་འྡིའང་བརྟོལ་ཏེ་བྱུང་ངོ། །ཀླུའི་རྒྱལ་པོ་
[048-74a2] ཆེན་པོ་དགའ་བོ་དང། ཉེ་དགའ་བོ་གཉིས་ཀྱང་ནམ་མཁའི་དཀྱིལ་ན་ལུས་ཕྱེད་ཕྱུང་སྟེ་འཁོད་ནས་བསིལ་བ་དང། དྲོ་བའི་ཆུའི་རྒྱུན་གཉིས་མངོན་པར་སྤྲུལ་ནས་བྱང་ཆུབ་
[048-74a3] སེམས་དཔའི་ལུས་བཀྲུས་སོ། །བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་ལ་སོགས་པ་གཞན་ཡང་ལྷའི་བུ་བརྒྱ་སྟོང་མང་པོ་དག་བྱང་ཆུབ་སེམས་དཔའ་བཙས་མ་
[048-74a4] ཐག་ཏུ་སྤོས་ཆུ་སྣ་ཚོགས་དང། མེ་ཏོག་སིལ་མས་ལུས་འཁྲུ་ཞིང་མངོན་པར་འཐོར་རོ། །བར་སྣང་ལས་ཀྱང་རྡུལ་ཡབ་ཀྱི་རྔ་མ་གཉིས་དང། རིན་པོ་ཆེའི་གདུགས་བྱུང་བར་གྱུར་
[048-74a5] ཏེ༑ ༑དེ་པདྨ་ཆེན་པོ་དེ་ལ་འདུག་ནས་ཕྱོགས་བཞིར་རྣམ་པར་ལྟ་སྟེ། སེངྒེའི་ལྟ་སྟངས་དང། སྐྱེས་བུ་ཆེན་པོའི་ལྟ་སྟངས་ཀྱིས་རྣམ་པར་ལྟའོ། །དེའི་ཚེ་བྱང་ཆུབ་སེམས་དཔས་
[048-74a6] སྔོན་གྱི་དགེ་བའི་རྩ་བའི་རྣམ་པར་སྨིན་པ་ལས་བྱུང་བ་ལྷའི་མིག་ཐོགས་པ་མེད་པས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་གྲོང་ཁྱེར་དང། གྲོང་
[048-74a7] རྡལ་དང། ཡུལ་འཁོར་དང། ཕོ་བྲང་འཁོར་དང་ལྗོངས་སུ་བཅས་ཡུལ་དུ་བཅས། མི་དང་ལྷར་བཅས་པ་རྣམས་མཐོང་བར་གྱུར་ཏོ། །སེམས་ཅན་ཐམས་ཅད་ཀྱི་སེམས་ཀྱི་


[048-74b0] [74B] 
[048-74b1] ཤེས་ནས་ཀྱང་སེམས་ཅན་གང་ཚུལ་ཁྲིམས་སམ། ཏིང་ངེ་འཛིན་ནམ། ཤེས་རབ་བམ། དགེ་བའི་སྤྱོད་པས་བདག་དང་འདྲ་བ་དེ་ལྟ་བུ་གང་ལ་ལ་
[048-74b2] ཞིག་ཡོད་དམ་ཞེས་རྣམ་པར་ལྟའོ། །དེའི་ཚེ་བྱང་ཆུབ་སེམས་དཔས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་བདག་དང་མཚུངས་པའི་སེམས་ཅན་གང་ཡང་མ་
[048-74b3] མཐོང་ནས་དེའི་ཚེ་བྱང་ཆུབ་སེམས་དཔའ་སེངྒེ་ལྟར་འཇིགས་པ་མེད་ཅིང་བག་ཚ་བ་མེད་དེ། ཞུམ་པ་དང་བག་འཆུམས་པ་མེད་པས་ལེགས་པར་བསམ་པ་དྲན་པར་བྱས་ཏེ་
[048-74b4] བསམས་བརྟགས་ནས་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཤེས་པར་བྱ་སྟེ། སུས་ཀྱང་བསྟན་པ་མེད་པར་བྱང་ཆུབ་སེམས་དཔའ་དགེ་བའི་རྩ་བའི་ཆོས་ཐམས་ཅད་
[048-74b5] ཀྱི་སྔོན་དུ་འགྲོ་བར་བྱའོ་ཞེས་ཤར་ཕྱོགས་ལོགས་སུ་གོམ་པ་བདུན་བོར་རོ། །དེ་ལྟར་བྱང་ཆུབ་སེམས་དཔའ་གང་དང་གང་དུ་གོམ་པ་བོར་བ་དེ་དང་དེ་དག་ཏུ་པདྨ་དག་ཀྱང་
[048-74b6] སྐྱེས་པར་གྱུར་ཏོ། །ལྷ་དང་མི་རྣམས་ཀྱི་སྦྱིན་པའི་གནས་སུ་འགྱུར་བར་བྱའོ་ཞེས་ལྷོ་ཕྱོགས་ལོགས་སུ་གོམ་པ་བདུན་བོར་རོ། །ནུབ་ཕྱོགས་ལོགས་སུ་གོམ་པ་བདུན་བོར་
[048-74b7] ནས་གོམ་པ་བདུན་པ་ལ་གནས་ཏེ་ང་ནི་འཇིག་རྟེན་ན་ཕུལ་དུ་ཕྱིན་པའོ། །འདི་ནི་ངའི་སྐྱེ་བ་ཐ་མ་སྟེ། སྐྱེ་བ་དང། རྒ་བ་དང། ན་བ་དང། འཆི་བ་མཐར་དབྱུང་ངོ་ཞེས་སེངྒེ་ལྟར་


[048-75a0] [75A] 
[048-75a1] ༄༅། །ཚིམ་པར་གྱུར་པའི་སྒྲ་བསྒྲགས་སོ། །སེམས་ཅན་ཐམས་ཅད་ཀྱི་ནང་ན་བླ་ན་མེད་པར་བྱའོ་ཞེས་བྱང་ཕྱོགས་ལོགས་སུ་གོམ་པ་བདུན་བོར་རོ། །བདུད་
[048-75a2] དང་བདུད་ཀྱི་སྡེ་ནི་གཞོམ་པར་བྱའོ། །སེམས་ཅན་དམྱལ་བ་པ་ཐམས་ཅད་ཀྱི་སེམས་ཅན་དམྱལ་བའི་མེ་གསད་པའི་ཕྱིར་ཆོས་ཀྱི་ཆར་སྤྲིན་ཆེན་པོའི་ཆར་ཕབ་སྟེ། དེ་དག་
[048-75a3] བདེ་བས་ཚིམ་པར་བྱའོ་ཞེས་འོག་གི་ཕྱོགས་ལོགས་སུ་གོམ་པ་བདུན་བོར་རོ། །སེམས་ཅན་ཐམས་ཅད་ཀྱི་གྱེན་དུ་བལྟ་བར་འགྱུར་བར་བྱའོ་ཞེས་སྟེང་གི་ཕྱོགས་ལོགས་
[048-75a4] སུ་གོམ་པ་བདུན་བོར་ནས་སྟེང་དུ་ལྟའོ། །བྱང་ཆུབ་སེམས་དཔས་ཚིག་དེ་བརྗོད་མ་ཐག་ཏུ་དེ་ནས་དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་སྒྲས་
[048-75a5] མངོན་པར་གོ་བར་གྱུར་ཏེ། དེ་ནི་བྱང་ཆུབ་སེམས་དཔའི་ལས་ཀྱི་རྣམ་པར་སྨིན་པ་ལས་བྱུང་བའི་མངོན་པར་ཤེས་པའི་ཆོས་ཉིད་དོ་།གང་གི་ཚེ་བྱང་ཆུབ་སེམས་དཔའ་
[048-75a6] སྲིད་པ་ཐ་མ་པ་བཙའ་བར་འགྱུར་བ་དང། གང་གི་ཚེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བ་དེའི་ཚེ་རྫུ་འཕྲུལ་གྱི་ཆོ་
[048-75a7] འཕྲུལ་གྱི་རྣམ་པ་དེ་ལྟ་བུ་དེ་དག་འབྱུང་ངོ། །དགེ་སློང་དག་།དེའི་ཚེ་སེམས་ཅན་ཐམས་ཅད་ཀྱང་རབ་ཏུ་དགའ་ཞིང་སྤུ་གཡོས་པར་གྱུར་ཏོ། །འཇིག་རྟེན་དུ་ས་གཡོ་བ་ཆེན་པོ་


[048-75b0] [75B] 
[048-75b1] ཏོ། །མི་དང་ལྷའི་སིལ་སྙན་དང། རོལ་མོའི་དབྱངས་སྒྲར་བྱ་བ་ཐམས་ཅད་ཀྱང་མ་བླངས་པར་སྒྲ་འབྱིན་པར་གྱུར་ཏོ། །
[048-75b2] དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་དུ་དུས་དང་དུས་མཚམས་སོ་སོའི་ཤིང་ཐམས་ཅད་ཀྱང་མེ་ཏོག་རྒྱས་ཤིང་འབྲས་བུ་ཆགས་པ་དང། རྣམ་པར་
[048-75b3] དག་པར་གྱུར་ཏོ། །ནམ་མཁའི་དཀྱིལ་ནས་ཀྱང་སྤྲིན་གྱི་སྒྲ་གྲགས་ཏེ། སྤྲིན་མེད་པའི་ནམ་མཁའ་ལས་ཀྱང་དལ་བུ་དལ་བུས་ཕྲ་བའི་ཆར་ལྷ་ཡུལ་བའི་ཁ་དོག་དང་ལྡན་པའི་མེ་ཏོག་
[048-75b4] དང། གོས་དང། རྒྱན་དང། སྤོས་ཀྱི་ཕྱེ་མ་དང་འདྲེས་པ་བབས་པར་གྱུར་ཏོ། །རླུང་རེག་ན་མཆོག་ཏུ་བདེ་བ། འཇམ་པ། དྲི་ཞིམ་པོ་དག་ཀྱང་ལྡང་བར་གྱུར་ཏོ། །ཕྱོགས་ཐམས་ཅད་
[048-75b5] ཀྱང་མུན་པ་དང། རྡུལ་དང། དུ་བ་དང། ཁུག་རྣ་མེད་ཅིང། རབ་ཏུ་དང་བས་རྣམ་པར་མཛེས་པར་གྱུར་ཏོ། །སྟེང་གི་བར་སྣང་ལས་ཀྱང་ཚངས་པའི་སྒྲ་ཆེན་པོ་མི་སྣང་ཞིང་ཟབ་པ་གྲག་
[048-75b6] པར་གྱུར་ཏོ། །ཉི་ཟླ་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བའི་འོད་ཐམས་ཅད་ཀྱང་ཟིལ་གྱིས་མནན་ཏེ། འོད་ཁ་དོག་བརྒྱ་སྟོང་དང་ལྡན་པ། རེག་ན་མཆོག་ཏུ་བདེ་བ་
[048-75b7] སེམས་ཅན་ཐམས་ཅད་ཀྱི་ལུས་དང་སེམས་ལ་བདེ་བ་སྐྱེད་པ། འཇིག་རྟེན་ལས་འདས་པ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་རྒྱས་པར་གང་བར་གྱུར་


[048-76a0] [76A] 
[048-76a1] ༄༅། །ཏོ༑ ༑བྱང་ཆུབ་སེམས་དཔའ་བཙས་མ་ཐག་ཏུ་སེམས་ཅན་ཐམས་ཅད་ཀྱང་བདེ་བས་ཤིན་ཏུ་ཚིམ་པར་གྱུར་ཏེ། འདོད་ཆགས་དང། ཞེ་སྡང་དང། གཏི་
[048-76a2] མུག་དང། དྲེགས་པ་དང། མི་དགའ་བ་དང། ཞུམ་པ་དང། འཇིགས་པ་དང། ཆགས་པ་དང། ཕྲག་དོག་དང། སེར་སྣ་ཐམས་ཅད་དང་བྲལ་ཞིང་མི་དགེ་བའི་བྱ་བ་ཐམས་
[048-76a3] ཅད་སྤངས་པར་གྱུར་ཏོ། །སེམས་ཅན་ནད་པ་རྣམས་ཀྱི་ནད་ཀྱང་ཞི་བར་གྱུར་ཏོ། །བཀྲེས་ཤིང་སྐོམ་པའི་སེམས་ཅན་རྣམས་ཀྱང་བཀྲེས་པ་དང་སྐོམ་པ་མེད་པར་གྱུར་ཏོ། །
[048-76a4] ཆང་གིས་ར་རོ་ཞིང་མྱོས་པ་རྣམས་ཀྱང་མྱོས་པ་མེད་པར་གྱུར་ཏོ། །སྨྱོས་པ་རྣམས་ཀྱང་དྲན་པ་ཐོབ་པར་གྱུར་ཏོ། །མིག་མེད་པ་རྣམས་ཀྱིས་ཀྱང་མིག་ཐོབ་པར་གྱུར་ཏོ། །
[048-76a5] རྣ་བ་འོན་པ་རྣམས་ཀྱིས་ཀྱང་སྒྲ་ཐོས་པར་གྱུར་ཏོ། །ཡན་ལག་དང་ཉིད་ལག་ཉམས་པ་རྣམས་ཀྱང་དབང་པོ་ཉམས་པ་མེད་པར་གྱུར་ཏོ། །དབུལ་པོ་རྣམས་ཀྱིས་ཀྱང་ནོར་ཐོབ་
[048-76a6] པར་གྱུར་ཏོ། །བཙོན་ར་ན་འཁོད་པ་རྣམས་ཀྱང་བཙོན་ར་ནས་ཐར་པར་གྱུར་ཏོ། །མནར་མེད་པ་ལ་སོགས་པའི་སེམས་ཅན་དམྱལ་བ་པའི་སེམས་ཅན་ཐམས་ཅད་ཀྱི་ནད་
[048-76a7] དུ་བྱ་བ་དང་སྡུག་བསྔལ་ཐམས་ཅད་དེའི་ཚེ་རྒྱུན་ཆད་པར་གྱུར་ཏོ། །དུད་འགྲོའི་སྐྱེ་གནས་པ་རྣམས་ཀྱིས་གཅིག་ལ་གཅིག་ཟ་བ་ལ་སོགས་པའི་སྡུག་བསྔལ་ཡང་ཞི་བར་


[048-76b0] [76B] 
[048-76b1] ༑གཤིན་རྗེའི་འཇིག་རྟེན་པའི་སེམས་ཅན་རྣམས་ཀྱི་བཀྲེས་པ་དང་སྐོམ་པ་ལ་སོགས་པའི་སྡུག་བསྔལ་ཡང་ཞི་བར་གྱུར་ཏོ། །གང་གི་ཚེ་བྱང་ཆུབ་སེམས་དཔའ་
[048-76b2] བསྐལ་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པར་སྤྱད་པ་ཤིན་ཏུ་སྤྱད་པ། བརྩོན་འགྲུས་ཆེན་པོ་དང་ལྡན་པ། མཐུ་ཆེན་པོ་དང་ལྡན་པ། བཙས་མ་ཐག་ཏུ་གོམ་པ་བདུན་
[048-76b3] འདོར་བའི་ཚེ་ཆོས་ཉིད་ཐོབ་པས་དེའི་ཚེ་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་སངས་རྒྱས་བཅོམ་ལྡན་འདས་རྣམས་སའི་ཕྱོགས་དེར་དེའི་ཚེ་ཞིག་པར་མི་
[048-76b4] འགྱུར་བར་བྱ་བའི་ཕྱིར་རྡོ་རྗེའི་རང་བཞིན་དུ་བྱིན་གྱིས་རློབ་པ་མཛད་དེ། དགེ་སློང་དག་དེ་ཙམ་དུ་སྟོབས་ཀྱི་ཤུགས་དྲག་པོ་དང་ལྡན་པས་བྱང་ཆུབ་སེམས་དཔའ་བཙས་མ་ཐག་
[048-76b5] པ་གོམ་པ་བདུན་འདོར་བར་གྱུར་ཏོ། །འཇིག་རྟེན་གྱི་བར་ཐམས་ཅད་ཀྱང་དེའི་ཚེ་སྣང་བ་ཆེན་པོས་རྒྱས་པར་གང་བར་གྱུར་ཏོ་།དེའི་ཚེ་གླུའི་སྒྲ་ཆེན་པོའང་བྱུང་བར་གྱུར་ཏེ། གར་
[048-76b6] གྱི་སྒྲ་ཆེན་པོའང་བྱུང་བར་གྱུར་ཏོ། །དེའི་ཚེ་མེ་ཏོག་དང་ཕྱེ་མ་དང། སྤོས་དང། ཕྲེང་བ་དང། རིན་པོ་ཆེ་དང། རྒྱན་དང། གོས་ཀྱི་སྤྲིན་དཔག་ཏུ་མེད་པ་དག་ཀྱང་ཆར་དུ་མངོན་པར་
[048-76b7] བབ་པར་གྱུར་ཏོ། །སེམས་ཅན་ཐམས་ཅད་ཀྱང་བདེ་བའི་མཆོག་དང་ལྡན་པར་གྱུར་ཏེ། མདོར་ན་བྱང་ཆུབ་སེམས་དཔའ་འཇིག་རྟེན་ཐམས་ཅད་ལས་མངོན་པར་འཕགས་པ་


[048-77a0] [77A] 
[048-77a1] ༄༅། །འཇིག་རྟེན་དུ་བྱུང་བའི་ཆེ་བྱ་བ་བསམ་གྱིས་མི་ཁྱབ་པ་བྱུང་བར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ཏེ་བླ་གོས་ཕྲག་པ་
[048-77a2] གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་
[048-77a3] ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་ནི་སེམས་ཅན་ཐམས་ཅད་ལས་ངོ་མཚར་དུ་གྱུར་པ་སྟེ། བྱང་ཆུབ་སེམས་དཔའ་ཉིད་ཀྱང་རྨད་དུ་བྱུང་བའི་
[048-77a4] ཆོས་དང་ལྡན་པར་གྱུར་ན། ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ལྟ་སྨོས་ཀྱང་ཅི་འཚལ་ཏེ། བཅོམ་ལྡན་འདས། འདི་
[048-77a5] ལྟར་བདག་ནི་ལན་བྮིའམ། ལན་ལྔར་ཡང། ལན་བཅུར་ཡང། ལན་ལྔ་བཅུའི་བར་དུ་ཡང། ལན་བརྒྱའི་བར་དུ་ཡང། ལན་བརྒྱ་སྟོང་དུ་མའི་བར་དུའང་སངས་རྒྱས་
[048-77a6] བཅོམ་ལྡན་འདས་ལ་སྐྱབས་སུ་མཆིའོ། །དེ་སྐད་ཅེས་གསོལ་པ་དང་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་པོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་
[048-77a7] མ་འོངས་པའི་དུས་ན་དགེ་སློང་ལ་ལ་ལུས་མ་བསྒོམས་པ། སེམས་མ་བསྒོམས་པ། ཚུལ་ཁྲིམས་མ་བསྒོམས་པ། ཤེས་རབ་མ་བསྒོམས་པ། བྱིས་པ། མི་མཁས་པ། ལྷག་


[048-77b0] [77B] 
[048-77b1] རྒོད་པ། ཁེངས་པ། མ་བསྡམས་པ། སེམས་གཡེངས་པ། ནེམ་ནུར་གྱིས་འཁོར་བ། ཐེ་ཚོམ་མང་བ། དད་པ་མེད་པ། དགེ་སྦྱོང་གི་དྲི་མར་གྱུར་པ། དགེ་སྦྱོང་གི་ཚུལ་
[048-77b2] དང་མི་འདྲ་བ་དག་འབྱུང་སྟེ། དེ་དག་ནི་བྱང་ཆུབ་སེམས་དཔའ་རུམ་དུ་འགྲོ་བ་ཡོངས་སུ་དག་པ་འདི་ལྟ་བུ་ཐོས་ནས་ཡིད་མི་ཆེས་ཤིང་དེ་དག་ཕྱོགས་གཅིག་ཏུ་ཚོགས་ནས་གཅིག་
[048-77b3] ལ་གཅིག་འདི་སྐད་དུ། ཀྱེ་ཁྱེད་ཅག་འདི་ལྟ་བུའི་མི་རིགས་པ་ལ་ལྟོས། བྱང་ཆུབ་སེམས་དཔའ་མའི་མངལ་ན་འདུག་པ་བཙོག་པའི་ཁུ་ཤུགས་དང་འདྲེས་པ་ལའང་འདི་ལྟ་བུའི་
[048-77b4] ལོངས་སྤྱོད་ཡོད་ཅེས་བྱ་བ་དང། དེ་འབྱུང་བའི་ཚེ་མའི་གློ་གཡས་པ་ནས་མངལ་གྱི་དྲི་མས་མ་གོས་པར་འབྱུང་ཞེས་བྱ་བ་འདི་རིགས་པར་ཇི་ལྟར་འགྱུར་ཞེས་ཟེར་བར་འགྱུར་ཏེ་
[048-77b5] སྐྱེས་བུ་གླེན་པ་དེ་དག་ནི་སེམས་ཅན་ལེགས་པར་བྱས་པའི་ལས་དང་ལྡན་པ་རྣམས་ཀྱི་ལུས་མི་གཙང་བའི་ཁུ་བའི་ནང་དུ་མི་འབྱུང་ངོ་ཞེས་བྱ་བར་མི་ཤེས་སོ། །དགེ་སློང་
[048-77b6] དག་སེམས་ཅན་དམ་པ་དེ་ལྟ་བུ་དག་གི་མངལ་དུ་འགྲོ་བ་དང་མངལ་ན་གནས་པ་ནི་ཤིན་ཏུའང་བཟང་བ་ཡིན་ནོ། །བྱང་ཆུབ་སེམས་དཔའ་རྣམས་ནི་སེམས་ཅན་རྣམས་ལ་
[048-77b7] སྙིང་བརྩེ་བས་མིའི་འཇིག་རྟེན་དུ་སྐྱེ་སྟེ། ལྷར་གྱུར་པ་ཉིད་ཀྱིས་ཆོས་ཀྱི་འཁོར་ལོ་མི་བསྐོར་རོ། །དེ་ཅིའི་ཕྱིར་ཞེ་ན། ཀུན་དགའ་བོ། སེམས་ཅན་རྣམས་ཞུམ་པར་འགྱུར་ཞིང་


[048-78a0] [78A] 
[048-78a1] ༄༅། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ནི་ལྷར་གྱུར་པ་ཡིན་གྱི། བདག་ཅག་ནི་མི་ཙམ་
[048-78a2] དུ་ཟད་པས་ན། བདག་ཅག་གིས་གནས་དེ་ལྟ་བུ་ཡོངས་སུ་རྫོགས་པར་བྱ་བར་མི་ནུས་སོ་ཞེས་ཞུམ་པར་འགྱུར་དུ་འོང་བའི་ཕྱིར་ཏེ་སྐྱེས་བུ་གླེན་པ་ཆོས་ཀྱི་རྐུན་པོར་གྱུར་པ་
[048-78a3] དེ་དག་འདི་སྙམ་དུ་སེམས་ཅན་དེ་ནི་བསམ་གྱིས་མི་ཁྱབ་པ་སྟེ། དེ་ནི་བདག་ཅག་གིས་ཚོད་གཟུང་བར་བྱ་བ་མ་ཡིན་ནོ་སྙམ་དུ་མི་སེམས་སོ། །ཀུན་དགའ་བོ། །དེ་དག་ནི་
[048-78a4] དེའི་ཚེ་སངས་རྒྱས་ཀྱི་ཆོ་འཕྲུལ་ལའང་ཡིད་མི་ཆེས་པར་འགྱུར་ན། དེ་བཞིན་གཤེགས་པ་བྱང་ཆུབ་སེམས་དཔར་གྱུར་པའི་བྱང་ཆུབ་སེམས་དཔའི་ཆོ་འཕྲུལ་ལྟ་སྨོས་ཀྱང་ཅི་
[048-78a5] དགོས་ཏེ། ཀུན་དགའ་བོ། དེ་ལྟར་སྐྱེས་བུ་གླེན་པ་རྙེད་པ་དང་བཀུར་སྟི་དང། ཚིགས་སུ་བཅད་པའི་ཟིལ་གྱིས་ནོན་པ། མི་གཙང་བར་བྱིང་བ། རིམ་གྲོའི་ཟིལ་གྱིས་ནོན་པ་
[048-78a6] མ་རབས་ཀྱི་ངང་ཚུལ་ཅན་དེ་དག་སངས་རྒྱས་ཀྱི་ཆོས་སྤོང་ཞིང་བསོད་ནམས་མ་ཡིན་པའི་མངོན་པར་འདུ་བྱ་བ་མང་པོ་ཇི་སྙེད་ཅིག་མངོན་པར་འདུ་བྱེད་པ་ལ་ལྟོས།། །།
[048-78a7] འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ལྔ་པ། ཀུན་དགའ་བོས་གསོལ་པ། བཅོམ་ལྡན་འདས། མ་བྱུང་བའི་དུས་ན་འདི་ལྟ་བུའི་མདོ་སྡེ་


[048-78b0] [78B] 
[048-78b1] བུའི་དགེ་སློང་དག་ཀྱང་འབྱུང་ལགས་པ་ལྟ། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་དག་ནི་མདོ་སྡེ་འདི་
[048-78b2] ལྟ་བུ་སྤོང་ཞིང་མི་སྙན་པ་བརྗོད་པར་ཡང་མ་ཟད་དེ། སྡིག་པ་རྣམ་པ་དུ་མ་མངོན་པར་འདུ་བྱ་བ་མངོན་པར་འདུ་བྱེད་ཅིང་དགེ་སྦྱོང་གི་དངོས་པོ་དོན་དུ་མི་གཉེར་བ་དག་ཀྱང་འབྱུང་བར་
[048-78b3] འགྱུར་རོ། །གསོལ་པ། བཅོམ་ལྡན་འདས། འོ་ན་སྐྱེས་བུ་དམ་པ་མ་ལགས་པ་དེ་འདྲ་བ་དེ་དག་གི་འགྲོ་བ་ནི་ཅི་འདྲ་བ་ཞིག་ཏུ་འགྱུར། ཚེ་རབས་འཕོས་ནས་ནི་ཅི་ལྟ་བུ་ཞིག་ཏུ་
[048-78b4] མཆི༑ བཅོམ་ལྡན་འདས་ཀྱིས་བཀའ་སྩལ་པ། དེ་དག་ནི་སངས་རྒྱས་ཀྱི་བྱང་ཆུབ་མེད་པར་བྱས་ཏེ། འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་བཅོམ་ལྡན་
[048-78b5] འདས་རྣམས་ལ་མི་སྙན་པས་སྐུར་པ་བཏབ་པའི་འགྲོ་བ་གང་ཡིན་པའི་འགྲོ་བ་དེར་འགྲོ་བར་འགྱུར་རོ། །དེ་ནས་ཚེ་དང་ལྡན་པ་ཀུན་དགའ་བོ་སྤུ་གཡོས་ནས་སངས་རྒྱས་ལ་ཕྱག་
[048-78b6] འཚལ་ལོ་ཞེས་བརྗོད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། སྐྱེས་བུ་དམ་པ་མ་ལགས་པ་དེ་དག་གི་སྤྱོད་པ་འདི་ཐོས་ནས་བདག་ནི་བརྒྱལ་
[048-78b7] བ་དང་འདྲ་བར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་དག་གི་སྤྱོད་པ་ནི་མཉམ་པར་མི་འགྱུར་ཞིང། སེམས་ཅན་དེ་དག་ནི་མི་མཉམ་པའི་སྤྱོད་


[048-79a0] [79A] 
[048-79a1] ༄༅། །པ་ཅན་དུ་འགྱུར་རོ། །ཀུན་དགའ་བོ། དེ་དག་ཚུལ་དང་མི་འདྲ་བའི་སྤྱོད་པ་དེས་མནར་མེད་པའི་སེམས་ཅན་དམྱལ་བ་ཆེན་པོར་ལྟུང་བར་འགྱུར་རོ། །དེ་
[048-79a2] ཅིའི་ཕྱིར་ཞེ་ན། ཀུན་དགའ་བོ། དགེ་སློང་ངམ། དགེ་སློང་མའམ་དགེ་བསྙེན་ནམ། དགེ་བསྙེན་མ་གང་ལ་ལ་ཞིག་མདོ་སྡེ་འདི་ལྟ་བུ་འདི་དག་ཐོས་ནས་མ་མོས་ཤིང་ཡིད་མི་
[048-79a3] ཆེས་པ་དང། སྤོང་བ་དེ་དག་ནི་ཤི་འཕོས་མ་ཐག་ཏུ་མནར་མེད་པའི་སེམས་ཅན་དམྱལ་བ་ཆེན་པོར་ལྟུང་བར་འགྱུར་རོ། །ཀུན་དགའ་བོ་དེ་བཞིན་གཤེགས་པ་ལ་ནི་ཚད་
[048-79a4] དུ་མ་བྱེད་ཅིག་དེ་ཅིའི་ཕྱིར་ཞེ་ན། ཀུན་དགའ་པོ། དེ་བཞིན་གཤེགས་པ་ནི་ཚད་མེད་ཅིང་ཟབ་ལ་རྒྱ་ཆེ་ཞིང་གཏིང་དཔག་དཀའ་བའོ། །ཀུན་དགའ་བོ། ལ་ལ་ཞིག་གིས་
[048-79a5] མདོ་སྡེ་འདི་ལྟ་བུ་འདི་དག་ཐོས་ནས་དགའ་བ་དང། མཆོག་ཏུ་དགའ་བ་དང། དད་པ་སྐྱེ་བའི་སེམས་ཅན་དེ་དག་གིས་ནི་ཐོབ་པ་ལེགས་པར་ཐོབ་པ་ཡིན་ཏེ། དེ་དག་གིས་
[048-79a6] འཚོ་བ་ནི་དོན་ཡོད་པའོ། །དེ་དག་གི་མིའི་དངོས་པོ་ནི་དོན་ཡོད་པའོ། །དེ་དག་གི་སྤྱོད་པ་ནི་ལེགས་པར་སྤྱད་པའོ། །དེ་དག་གིས་ནི་སྙིང་པོ་བླངས་སོ། །དེ་དག་ནི་ངན་
[048-79a7] སོང་གསུམ་ལས་གྲོལ་བའོ། །དེ་དག་ནི་དེ་བཞིན་གཤེགས་པའི་སྲས་སུ་འགྱུར་རོ། །དེ་དག་གིས་ནི་དགོས་པ་ཐམས་ཅད་ཡོངས་སུ་ཐོབ་བོ། །དེ་དག་གིས་དད་པ་


[048-79b0] [79B] 
[048-79b1] །དེ་དག་གིས་ནི་ཡུལ་འཁོར་གྱི་ཟས་ལེགས་པར་ཟོས་སོ། །དེ་དག་གིས་ནི་སེམས་ཅན་དམ་པ་རྣམས་ལ་ལེགས་པར་མོས་པ་ཡིན་ནོ། །དེ་དག་ནི་
[048-79b2] བདུད་ཀྱི་ཞགས་པ་གཏུབས་པ་ཡིན་ནོ། །དེ་དག་ནི་འཁོར་བའི་འབྲོག་དགོན་པ་ལས་བརྒལ་ཏོ། །དེ་དག་གིས་ནི་མྱ་ངན་གྱི་ཟུག་རྔུ་བྱུང་ངོ། །དེ་དག་གིས་ནི་མཆོག་ཏུ་དགའ་
[048-79b3] བའི་དངོས་པོ་རྗེས་སུ་ཐོབ་བོ། །དེ་དག་གིས་ནི་སྐྱབས་སུ་འགྲོ་བ་ལེགས་པར་བླངས་སོ། །དེ་དག་ནི་སྦྱིན་པའི་གནས་ཡིན་ཏེ། མཆོད་པར་འོས་པའོ། །དེ་དག་ནི་འཇིག་རྟེན་
[048-79b4] ན་འབྱུང་བར་དཀོན་པའོ། །དེ་དག་ནི་འཇིག་རྟེན་ན་སྦྱིན་པའི་གནས་སུ་བཟུང་བའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པའི་ཆོས་འཇིག་རྟེན་ཐམས་ཅད་དང་མི་མཐུན་
[048-79b5] པ་རྣམ་པ་འདི་ལྟ་བུ་འདི་ལ་དད་པའི་ཕྱིར་རོ། །ཀུན་དགའ་བོ་སེམས་ཅན་དེ་དག་ནི་དགེ་བའི་རྩ་བ་ངན་ངོན་དང་ལྡན་པ་མ་ཡིན་ཏེ། ཀུན་དགའ་བོ། སེམས་ཅན་དེ་དག་ནི་
[048-79b6] ང་དང་ཚེ་རབས་འགའ་ཞིག་ཏུ་འགྲོགས་པར་གྱུར་པའི་གྲོགས་པོ་ཡིན་ནོ། །དེ་ཅིའི་ཕྱིར་ཞེ་ན། ཀུན་དགའ་བོ། ལ་ལ་ནི་ཐོས་པ་ཙམ་གྱིས་དགའ་ཞིང་ཡིད་དུ་འོང་བ་ཡོད་
[048-79b7] ཀྱི༑ མཐོང་ན་མ་ཡིན་ནོ། །ཀུན་དགའ་བོ། ལ་ལ་ནི་མཐོང་བས་དགའ་ཞིང་ཡིད་དུ་འོང་བ་ཡོད་ཀྱི། ཐོས་པས་མ་ཡིན་ནོ། །ཀུན་དགའ་བོ་ལ་ལ་ནི་མཐོང་ནའང་དགའ་


[048-80a0] [80A] 
[048-80a1] ༄༅། །ཞིང་ཡིད་དུ་འོང་ལ་ཐོས་ནའང་དགའ་ཞིང་ཡིད་དུ་འོང་བ་ཡོད་དོ། །ཀུན་དགའ་བོ། གང་ཡང་རུང་སྟེ་ལ་ལ་ཞིག་མཐོང་ངམ། ཐོས་ནས་དགའ་ཞིང་ཡིད་དུ་འོང་
[048-80a2] བར་གྱུར་ན། ཁྱོད་ཀྱིས་དེ་ལ་འདི་ལྟར་དེ་དག་ནི་ང་དང་ཚེ་རབས་འགའ་ཞིག་ཏུ་འགྲོགས་པའི་གྲོགས་པོ་ཡིན་པར་ངེས་པར་རྟོགས་པར་བྱ་སྟེ། དེ་དག་ནི་དེ་བཞིན་
[048-80a3] གཤེགས་པས་གཟིགས་སོ། །དེ་དག་ནི་དེ་བཞིན་གཤེགས་པས་དགྲོལ་བར་བྱ་བའོ། །དེ་དག་ནི་དེ་བཞིན་གཤེགས་པ་དང་ཡོན་ཏན་གྱི་ཆ་མཉམ་པའོ། །དེ་དག་ནི་དེ་
[048-80a4] བཞིན་གཤེགས་པ་ལ་སྐྱབས་སུ་དོང་བའོ། །དེ་དག་ནི་དེ་བཞིན་གཤེགས་པས་བཟུང་བའོ། །ཀུན་དགའ་བོ། ང་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ཉིད་ཀྱི་ཚེའང་
[048-80a5] སེམས་ཅན་སུའང་རུང་སྟེ། འཇིགས་པས་ཉམ་ཐག་ཅིང་འོངས་ནས་མི་འཇིགས་པ་སློང་ན་སེམས་ཅན་དེ་དག་ལས་ངེས་མི་འཇིགས་པ་བྱིན་པར་གྱུར་ན། ང་བླ་ན་མེད་པ་ཡང་
[048-80a6] དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པས་ལྟ་སྨོས་ཀྱང་ཅི་དགོས། ཀུན་དགའ་བོ། དད་པ་ལ་བརྩོན་པར་གྱིས་ཤིག་འདི་ནི་དེ་བཞིན་གཤེགས་
[048-80a7] པས་བཅོལ་བའོ། །ཀུན་དགའ་བོ། ཁྱོད་ཀྱིས་བྱ་བ་ཅི་ཡོད་པ་དེ་དག་ནི་དེ་བཞིན་གཤེགས་པས་བྱས་སོ། །ང་རྒྱལ་གྱི་ཟུག་རྔུ་ནི་དེ་བཞིན་གཤེགས་པས་བསལ་ཏོ། །ཀུན་


[048-80b0] [80B] 
[048-80b1] གྲོགས་པོའི་གཏམ་ཐོས་པ་ཙམ་གྱིས་ཀྱང་དཔག་ཚད་བརྒྱའི་ལམ་དུའང་འགྲོ་སྟེ། ཐོས་པས་ཀྱང་དགའ་བར་འགྱུར་བ་ཡིན་ན། སྔར་མ་མཐོང་བ་ལས་མཛའ་བོ་མཐོང་བར་
[048-80b2] གྱུར་ན་སྨོས་ཀྱང་ཅི་དགོས་ཏེ། གང་ང་ལ་བརྟེན་ཅིང་དགེ་བའི་རྩ་བ་བསྐྱེད་པར་བྱེད་པ་དེ་དག་ནི་མ་བྱོན་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
[048-80b3] རྒྱས་རྣམས་ཀྱིས་མཁྱེན་ཅིང། སེམས་ཅན་དེ་དག་ནི་དེ་བཞིན་གཤེགས་པ་རྣམས་ཀྱི་སྔོན་གྱི་མཛའ་པོ་སྟེ། དེ་དག་ནི་བདག་ཅག་གིའང་མཛའ་བོ་ཡིན་ནོ་སྙམ་དུ་དགོངས་
[048-80b4] སོ༑ ༑དེ་ཅིའི་ཕྱིར་ཞེ་ན། ཀུན་དགའ་བོ། མཛའ་བོ་གང་ཡིན་པ་དེ་ནི་མཛའ་བོ་ལ་སྡུག་ཅིང་ཡིད་དུ་འོང་བ་ཡིན་ནོ། །མཛའ་བོ་དེའི་གང་སྡུག་པའི་གྲོགས་པོ་དེའང་དེ་ལ་སྡུག་ཅིང་ཡིད་དུ་
[048-80b5] འོང་བ་ཡིན་ནོ། །ཀུན་དགའ་བོ། དེ་ལྟ་བས་ན། ཁྱོད་མོས་པར་བྱ་ཞིང་ཁོང་དུ་ཆུད་པར་བྱའི། དད་པ་ཙམ་ཡང་སྐྱེད་པར་གྱིས་ཤིག་ངས་མ་བྱོན་པའི་དེ་བཞིན་གཤེགས་པ་དགྲ་
[048-80b6] བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལའང་གཏད་དེ། དེ་དག་ཀྱང་འདི་དག་ནི་བདག་ཅག་གིའང་མཛའ་བོ་ཡིན་ནོ་ཞེས་བྱ་བར་མཁྱེན་ཅིང། བསམ་པ་རྫོགས་
[048-80b7] པར་མཛད་པར་འགྱུར་རོ། །ཀུན་དགའ་བོ། འདི་ལྟ་སྟེ། དཔེར་ན། སྐྱེས་བུ་ལ་ལ་ཞིག་ལ་བུ་ངག་ཉན་ཅིང་མཐུན་པར་འཛིན་པ་གཅིག་པུ་ཞིག་བདོག་པར་གྱུར་ལ། སྐྱེས་བུ་དེའང་


[048-81a0] [81A] 
[048-81a1] ༄༅། །མཛའ་བོ་མང་བ་ཞིག་ཡིན་ན། ཕ་དེ་ཤིར་ཟིན་ཀྱང་ཕའི་མཛའ་བོས་ཡོངས་སུ་བཟུང་བའི་བུ་དེ་ནི་ཕོངས་པར་མི་འགྱུར་རོ། །ཀུན་དགའ་བོ་དེ་བཞིན་དུ་
[048-81a2] གང་སུའང་རུང་སྟེ་པ་ལ་དད་ན། དེ་དག་ངས་བཟུང་བ་ཡིན་ཏེ་དེ་དག་ནི་ངའི་མཛའ་བོའོ། །དེ་དག་ནི་པ་ལ་སྐྱབས་སུ་དོང་བའོ་།དེ་བཞིན་གཤེགས་པ་ནི་མཛའ་བོ་མང་
[048-81a3] པོ་མངའ་བ་སྟེ། དེ་བཞིན་གཤེགས་པའི་མཛའ་བོ་དེ་དག་ཀྱང་ཡང་དག་པར་གསུང་ཞིང་བརྫུན་དུ་མི་གསུང་བས་དེ་བཞིན་གཤེགས་པའི་མཛའ་བོ་ཡང་དག་པར་གསུང་བ་མ་
[048-81a4] འོངས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་དེ་དག་རྗེས་སུ་གཏད་ཀྱི། ཀུན་དགའ་བོ་དད་པ་ལ་བརྩོན་པར་གྱིས་ཤིག་
[048-81a5] འདི་ནི་ངས་ཁྱོད་ལ་བཅོལ་བའོ། །དགེ་སློང་དག་དེ་ལྟར་བྱང་ཆུབ་སེམས་དཔའ་བཙས་པའི་ཚེ་ལྷའི་བུ་མོ་བྱེ་བ་ཁྲག་ཁྲིག་བརྒྱ་སྟོང་མང་པོ་ངག་ནམ་མཁའི་དཀྱིལ་ན་གནས་ཤིང་
[048-81a6] ལྷ་མོ་སྒྱུ་འཕྲུལ་ལ་ལྷའི་མེ་ཏོག་དང། སྤོས་དང། ཕྲེང་བ་དང། བྱུག་པ་དང། གོས་དང། རྒྱན་གྱིས་མངོན་པར་འཐོར་བར་གྱུར་ཏོ། །དེ་ལ་འདི་སྐད་ཅེས་བྱ་སྟེ། དགེ་བ་དྲི་མེད་
[048-81a7] རྣམ་དག་གསེར་གྱི་འོད་ལྡན་ཉི་ཟླའི་འོད་ལྡན་པ། །ལྷ་ཡི་བུ་མོ་སྒྲ་དབྱངས་སྙན་བརྗོད་སྟོང་ཕྲག་དྲུག་ཅུ་དེ་ཡི་ཚེ། །སྐད་ཅིག་དེ་ལ་ལུམྦི་ནིར་ལྷགས་ལྷ་མོ་སྒྱུ་འཕྲུལ་དེ་ལ་སྨྲ་


[048-81b0] [81B] 
[048-81b1] ཕྱག་རྗེད་ལགས། །བདག་ཅག་རྣམས་ཀྱིས་བགྱི་བ་ཅི་མཆི་ཅི་བགྱི་ཅི་འཚལ་བཀའ་སྩོལ་ཅིག་བདག་ཅག་ཁྱོད་ཀྱི་ཕྱག་
[048-81b2] རྗེད་ནུས་ལྡན་ཉེ་བའི་སེམས་དང་ལྡན་པ་ལགས། །ཁྱོད་ཀྱིས་དགྱེས་ཤིང་བདེ་བའི་ཉམས་སྐྱེས་མི་དགྱེས་ཐམས་ཅད་སྤང་བར་གསོལ་།རྒ་ཤི་སེལ་བའི་སྨན་པ་དམ་པ་དེ་རིང་ལྷ་མོ་
[048-81b3] མྱུར་སྐྱེད་འགྱུར། །ཇི་ལྟར་ཞུགས་ཤིང་འདི་རྣམས་ཁ་འབུས་ས་ལ་མེ་ཏོག་རྒྱས་གྱུར་ཅིང། །སྟོང་ཕྲག་བགྲངས་པའི་ལྷ་རྣམས་དྲུང་ན་གནས་ཤིང་ལག་པ་འདུད་པ་དང། །ཇི་ལྟར་
[048-81b4] དོག་ས་རྒྱ་མཚོར་བཅས་ཏེ་རྣམ་པ་དྲུག་ཏུ་གཡོས་ལས་ན། །ཁྱོད་ལས་ལྷ་ཡུལ་མི་ཡུལ་སྒྲ་གྲགས་འཇིག་རྟེན་འདས་པའི་སྲས་བལྟམས་འགྱུར། །ཇི་ལྟར་རྣམ་དག་འོད་ཀྱིས་རྣམ་པར་
[048-81b5] མཛེས་ཤིང་གསེར་གྱི་ཁ་དོག་བཟང། །ནམ་མཁའི་དཀྱིལ་ལས་ཡིད་འོང་སིལ་སྙན་བརྒྱ་དག་མ་དཀྲོལ་སྒྲ་འབྱིན་དང། །ཇི་ལྟར་དག་ཅིང་གཙང་ལ་འདོད་ཆགས་བྲལ་བའི་ལྷ་རྣམས་
[048-81b6] བརྒྱ་སྟོང་ཡང། །དགའ་སེམས་ཕྱག་འཚལ་བ་ལས་དེ་རིང་འཇིག་རྟེན་ཀུན་ཕན་བལྟམས་པར་འགྱུར། །བརྒྱ་བྱིན་ཚངས་པ་འཇིག་རྟེན་སྐྱོང་དང་དེ་བཞིན་ལྷ་རྣམས་གཞན་དག་ཀྱང། །
[048-81b7] དགའ་ཞིང་བྲོད་པའི་སེམས་ཀྱིས་དྲུང་དུ་གནས་ནས་ལག་པ་འདུད་པ་བགྱིད། །སྐྱེས་བུ་སེངྒེ་བརྟུལ་ཞུགས་གྲུབ་པ་དེ་ཡང་རྩིབ་ལོགས་གཡས་ནས་བྱུང། །གསེར་གྱི་རི་དང་འདྲ་ཞིང་


[048-82a0] [82A] 
[048-82a1] ༄༅། །འོད་དང་ལྡན་པའི་འདྲེན་པ་བལྟམས། །བརྒྱ་བྱིན་ཚངས་པ་གཉིས་ཀྱིས་ལག་པ་དང་ཏེ་ཐུབ་པ་དེ་ཡང་བླངས། །ཞིང་རྣམས་བརྒྱ་སྟོང་འོད་བཟང་བཀྱེ་བས་
[048-82a2] ཐམས་ཅད་རབ་ཏུ་གཡོས་པར་གྱུར། །ངན་སོང་གསུམ་གྱི་སེམས་ཅན་རྣམས་ཀྱང་བདེ་ཞིང་སྡུག་བསྔལ་མེད་གྱུར་ཏེ། །ལྷ་རྣམས་བརྒྱ་ཕྲག་སྟོང་གིས་མེ་ཏོག་གཏོར་ཏེ་གོས་ཀྱི་
[048-82a3] གཡབ་མོ་ཕྱུང། །དེ་ཚེས་འདི་སྟོབས་མཐུ་ལྡན་ཞིང་རྡོ་རྗེའི་དངོས་གནས་པདྨ་མཛེས། །སྣ་ཚོགས་མངོན་ཐོན་དགེ་ལ་འདྲེན་པ་འཁོར་ལོའི་མཚན་རིས་ཞབས་བཞག་སྟེ། །གོམ་
[048-82a4] པ་བདུན་དུ་བཞུད་ནས་ཚངས་པའི་སྒྲ་དབྱངས་དམ་པ་གསུངས་པ་ནི། །རྒ་ཤི་སེལ་བའི་སྨན་པ་དམ་པ་སེམས་ཅན་མཆོག་ཏུ་བདག་འགྱུར་རོ། །ཚངས་པའི་མཆོག་དང་བརྒྱ་བྱིན་
[048-82a5] ལྷ་མཆོག་ནམ་མཁའི་དཀྱིལ་ནའི་ཁོད་གྱུར་ཏེ། །གཙང་ཞིང་དང་ལ་མཛེས་པའི་སྤོས་ཆུ་དག་གིས་འདྲེན་པའི་སྐུ་ཡང་བསིལ། །ཀླུ་ཡི་རྒྱལ་གཉིས་བར་སྣང་གནས་ནས་གྲང་
[048-82a6] དྲོའི་ཆུ་ཡི་རྒྱུན་ཀྱང་གཏོང། །ལྷ་རྣམས་བརྒྱ་སྟོང་དག་ཀྱང་སྤོས་ཆུ་དག་གིས་འདྲེན་པའི་སྐུ་བསིལ་བྱེད། །འཇིག་རྟེན་སྐྱོང་བ་རྣམས་ཀྱང་རིམ་གྲོ་དམ་པར་ལག་པ་བཟང་པོས་
[048-82a7] ལེན༑ ༑སྟོང་གསུམ་འྡིའང་རྒྱུ་དང་མི་རྒྱུ་བཅས་པར་རབ་ཏུ་གཡོས་པར་གྱུར། །མཛེས་པའི་འོད་རྣམས་བཀྱེ་བས་ངན་སོང་རྣམས་ཀྱང་རབ་ཏུ་ཞི་བར་གྱུར། །འཇིག་རྟེན་རྣམ་


[048-82b0] [82B] 
[048-82b1] །མི་ཡི་འདྲེན་པ་རྒྱལ་བ་ལ། །ལྷ་རྣམས་མེ་ཏོག་སིལ་མ་འཐོར་།སྟོབས་དང་བརྩོན་འགྲུས་ལྡན་པ་ཡི། །བརྟན་པ་གོམ་
[048-82b2] པ་བདུན་དུ་བཞུད། །ས་ཕྱོགས་གང་དུ་ཞབས་བཞག་པ། །དེར་ནི་པདྨ་བཟང་བའི་མཆོག་རིན་ཆེན་ཀུན་གྱིས་བརྒྱན་པ་དག་ས་ལས་མངོན་དུ་ཐོན་པར་གྱུར། །དེ་ལྟར་གོམ་པ་བདུན་
[048-82b3] བཞུད་ནས། །རྒ་དང་འཆི་བསེལ་བ་ཡི། །སྨན་པ་དམ་པ་འདིར་བྱུང་ཞེས། །ཚངས་པའི་དབྱངས་ཀྱིས་གསུང་བརྗོད་དོ། །འཇིགས་མེད་ཕྱོགས་སུ་རྣམ་གཟིགས་ཏེ། །དེ་ནས་དོན་ལྡན་
[048-82b4] གསུང་ཕྱུང་བ། །ང་ནི་འཇིག་རྟེན་ཀུན་གྱི་གཙོ། །འཇིག་རྟེན་ཕུལ་ཕྱིན་རྣམ་པར་འདྲེན། །ང་ཡི་སྐྱེ་མཐའ་འདི་ཡིན་ཞེས། །མི་ཡི་འདྲེན་པས་འཛུམ་པ་མཛད། །ལྷ་དབང་བཅས་དང་འཇིག་
[048-82b5] རྟེན་སྐྱོང་དག་རབ་ཏུ་དད་སེམས་སྐྱེས། །སྤོས་ཆུ་མཆོག་གིས་འཇིག་རྟེན་ཕན་པའི་དོན་མཛད་སྐུ་ཡང་བསིལ། །ཀླུ་ཡི་དབང་པོ་རྣམས་ཀྱང་ལྷན་ཅིག་མཐུན་པར་བྱས་ནས་ནི། །དྲི་ཞིམ་
[048-82b6] སྤོས་ཆུ་དག་གིས་རྒྱུན་གྱིས་སྐུ་ཡང་བསིལ་བ་བྱས། །ལྷ་གཞན་ཁྲག་ཁྲིག་དག་ཀྱང་བར་སྣང་བླ་ནི་གནས་ནས་སུ། །དྲི་ཞིམ་སྤོས་ཆུ་མཆོག་གི་རྒྱུན་གྱིས་རང་བྱུང་སྐུ་ཡང་བསིལ། །
[048-82b7] གདུགས་དཀར་ཡངས་དང་རྔ་ཡབ་བཟང་པོ་དམ་པ་ཐོགས་ནས་ནི། །བར་སྣང་འཁོད་དེ་ལྷ་རྣམས་མི་ཡི་ཁྱུ་མཆོག་སྐུ་བསིལ་བྱེད། །སྐྱེས་བུ་གཅིག་ཅིག་རིངས་པར་འོངས་ནས་ཟས་


[048-83a0] [83A] 
[048-83a1] ༄༅། །གཙང་དེ་ལ་དགར་སྨྲས་པ། །ལྷ་གཅིག་འབྱོར་པ་རྒྱས་གྱུར་ཁྱོད་ཀྱི་སྲས་ནི་མཚན་གྱིས་བརྒྱན་པ་བལྟམས། །དེ་ནི་ངེས་པར་འཁོར་ལོས་བསྒྱུར་བའི་དབང་
[048-83a2] ཕྱུག་གདུང་རབས་རིན་ཆེན་འཚོ་བ། །ཛམྦུའི་གླིང་འདི་གདུགས་མང་གཅིག་འགྱུར་ཕས་ཀྱི་དགྲ་ཡང་མ་མཆིས་འགྱུར། །དེ་ནས་སྐྱེས་བུ་གཉིས་འོངས་ཟས་གཙང་རྒྱལ་པོའི་
[048-83a3] མདུན་དུ་དེ་སོང་སྟེ། །ལྷ་གཅིག་འབྱོར་བ་རྒྱས་གྱུར་ཤཱཀྱའི་རིགས་སུ་རྒྱལ་བུ་སྐྱེས་གྱུར་ན། །ཤཱཀྱ་རྣམས་ཀྱི་གྲོང་དུ་རོགས་པ་འབུམ་ཕྲག་ལྔ་ནི་བཙས་པ་སྐྱེས་པར་གྱུར། །
[048-83a4] ཀུན་ཀྱང་གཞན་གྱིས་མི་ཐུབ་སྟོབས་དང་ལྡན་ཞིང་ཚན་པོ་ཆེ་དང་འདྲ། །སྐྱེས་བུ་གཞན་འོངས་སྨྲས་པ་བདག་ལས་དགྱེས་པའི་སྒྲ་གསོན་ལྷ། །འདུན་པ་ཅན་ལ་སོགས་པ་འབངས་
[048-83a5] ཀྱི་བྱིས་པ་བརྒྱད་བརྒྱ་བཙས་པར་གྱུར། །བསྔགས་ལྡན་གྱིས་ནི་ཟླ་བོ་ཆིབས་རྟ་སྟོང་ཕྲག་བཅུ་དག་འབྲངས་གྱུར་ཏེ། །ཆིབས་མཆོག་དམ་པ་གསེར་གྱི་འོད་ལྡན་རྔ་རྔོག་ལྕང་
[048-83a6] ལོར་འཁྲིལ་བ་ལགས། །མཐའ་འཁོབ་ཁམས་ཀྱི་རྒྱལ་པོ་སྟོང་ཕྲག་ཉི་ཤུ་དག་ཀྱང་དེ་བཞིན་དུ། །རྒྱལ་པོ་ཁྱོད་ཀྱི་ཞབས་ཀྱི་དྲུང་དུ་མཆིས་ཀྱི་ལེགས་པར་རྒྱལ་གྱུར་ལྷ། །ད་
[048-83a7] ནི་བདག་མཆིས་སུག་ལས་ཅི་བགྱི་རྒྱལ་པོས་བདག་ལ་བཀའ་སྩལ་གསོལ་།རྒྱལ་པོ་ཁྱོད་འདིར་མངའ་བརྙེས་བདག་འབངས་ཇོ་བོ་ལྷ་གཅིག་རྒྱལ་བར་སྤྱོན། །གསེར་གྱི་དྲ་བས་


[048-83b0] [83B] 
[048-83b1] ནམ་མཁའ་ལས་ནི་སྒྲ་དག་འབྱིན་ཅིང་རྒྱལ་པོའི་ཁབ་ཏུ་མགྱོགས་སུ་མཆིས། །སྦྲུམ་མ་ལ་སོགས་ནག་གུ་ཟལ་ལུ་དག་དང་
[048-83b2] བེའུ་ནི་དྲུག་སྟོང་འབྲངས། །ལྷན་ཅིག་ལྷ་མཆོག་བལྟམས་ཤིང་དེ་དག་བཙས་པས་རྒྱལ་ཁབ་ཕུན་སུམ་ཚོགས། །རྗེ་གཅིག་རྒྱལ་པོར་གཤེགས་ཏེ་བསོད་ནམས་གཟི་འོད་ལྡན་པ་
[048-83b3] བལྟམས་པ་ཡི། །ཡོན་ཏན་དག་ནི་མཐོང་བར་གྱུར་ནས་ལྷ་དང་མི་རྣམས་སྟོང་བགྲངས་པ། །རབ་ཏུ་དགའ་བར་གྱུར་དང་ཀུན་ལ་ཉིད་ཀྱིས་ལེགས་པར་གཟིགས་སུ་གསོལ། །མྱུར་
[048-83b4] དུ་རྒྱལ་གྱུར་ཅིག་ཅེས་བྱང་ཆུབ་དམ་པ་མྱ་ངན་མེད་པར་ཞུགས་།དགེ་སློང་དག་དེ་ལྟར་བྱང་ཆུབ་སེམས་དཔའ་བཙས་པ་དང། སྐད་ཅིག་དེ་ལ་སྦྱིན་པའི་གཏོང་བའང་དེ་བས་རྒྱ་ཆེར་
[048-83b5] གྱུར་ཏོ༑ ༑ཡ་རབས་ཀྱི་རིགས་ལྔ་བྲྒྱའང་བཙས་པར་གྱུར་ཏོ་།གྲགས་ལྡན་ལ་སོགས་པ་བུ་མོ་ཁྲི་དང། བྲན་མོ་བརྒྱད་བརྒྱ་དང། འདུན་པ་ལ་སོགས་པ་བྲན་ལྔ་བརྒྱ་དང། རྟེའུ་
[048-83b6] མོ་ཁྲི་དང། བསྔགས་ལྡན་ལ་སོགས་པ་རྟེའུ་ཕོ་ཁྲི་དང། བ་ལང་གི་ཕྲུག་གུ་མོ་ལྔ་བརྒྱ་དང། བ་ལང་གི་ཕྲུག་གུ་ཕོ་ལྔ་བརྒྱ་པོ་དག་ཀྱང་བཙས་ཤིང་འབྲངས་པར་གྱུར་ནས་དེ་དག་
[048-83b7] ཐམས་ཅད་རྒྱལ་པོ་ཟས་གཙང་མས་སྣ་གྲངས་ཡི་གེར་བྲིས་ཏེ་སྲས་ཕུ་གཞོན་ནུ་རྩེན་པའི་ཕྱིར་བྱིན་པར་གྱུར་ཏེ། །བྱང་ཆུབ་སེམས་དཔའི་ལོངས་སྤྱོད་ཀྱི་དོན་དུ་བྱང་ཆུབ་སེམས་


[048-84a0] [84A] 
[048-84a1] ༄༅། །དཔའ་ཉིད་ཀྱི་མཐུས་གླིང་བྱེ་བ་བརྒྱ་ཕྲག་བཞིའི་དབུས་ཀྱིས་ཕྱོགས་ནས་ཨ་ཤདྠའི་སྡོང་པོ་སྐྱེས་པར་གྱུར་ཏོ། །གླིང་ཕྲ་མོ་རྣམས་སུའང་ཙནྡན་གྱི་ནགས་ཚལ་སྐྱེས་
[048-84a2] པར་གྱུར་ཏོ། །བྱང་ཆུབ་སེམས་དཔའི་ལོངས་སྤྱོད་ཀྱི་དོན་དུ་གྲོང་ཁྱེར་གྱི་ཁོར་ཡུག་ཏུའང་སྐྱེད་མོས་ཚལ་ལྔ་བརྒྱ་དག་བྱུང་བར་གྱུར་ཏོ། །གཏེར་ལྔ་སྟོང་ཡང་སའི་འོག་ནས་གྱེན་དུ་
[048-84a3] འབུས་ཏེ་སྒོ་སྟོན་པར་གྱུར་ཏོ། །དེ་ལྟར་རྒྱལ་པོ་ཟས་གཙང་མ་དེའི་དོན་བསམ་པ་གང་ཡིན་པ་དེ་དག་ཐམས་ཅད་ཕུན་སུམ་ཚོགས་པར་གྱུར་ནས་རྒྱལ་པོ་ཟས་གཙང་མ་འདི་སྙམ་
[048-84a4] དུ་བདག་གི་བུ་གཞོན་ནུ་དེའི་མིང་ཇི་སྐད་ཅིག་གདགས་པར་བྱ་སྙམ་པ་དང། དེ་འདི་སྙམ་དུ་སེམས་ཏེ། བུ་འདི་སྐྱེས་མ་ཐག་ཏུ་བདག་གི་དོན་ཐམས་ཅད་ཡང་དག་པར་གྲུབ་
[048-84a5] པར་གྱུར་གྱི། འདིའི་མིང་ནི་དོན་ཐམས་ཅད་གྲུབ་པར་གདགས་སོ་སྙམ་སྟེ། དེ་ནས་རྒྱལ་པོ་ཟས་གཙང་མས་བྱང་ཆུབ་སེམས་དཔའ་ལ་རིམ་གྲོ་ཆེར་བྱས་ནས་བུ་འདིའི་མིང་
[048-84a6] དོན་ཐམས་ཅད་གྲུབ་པ་ཞེས་བྱའོ་ཞེས་མིང་དུ་བཏགས་སོ། །དགེ་སློང་དག་དེ་ལྟར་བྱང་ཆུབ་སེམས་དཔའ་བཙས་ནས་མའི་གློ་གཡས་པའང་མ་རལ་མ་ཉམས་ཤིང་སྔོན་
[048-84a7] བཞིན་དུ་གྱུར་ཏོ། །དེར་ཁྲོན་པ་ལན་གསུམ་ལྡུད་པ་དག་ཀྱང་བྱུང་བར་གྱུར། སྤོས་ཀྱི་འབྲུ་མར་གྱི་རྫིད་བུ་དག་ཀྱང་བྱུང་བར་གྱུར་ཏོ། །དེ་ནས་ལྷའི་བུ་མོ་ལྔ་སྟོང་དག་ལྷའི་སྤོས་


[048-84b0] [84B] 
[048-84b1] སེམས་དཔའི་མའི་དྲུང་དུ་ལྷགས་ནས་བལྟམ་པ་ལེགས་པར་བལྟམས་སམ་སྐུ་ལ་མི་བདེ་བ་མ་མཆིས་སམ་ཞེས་དྲི་བར་
[048-84b2] གྱུར་ཏོ༑ ༑ལྷའི་བུ་མོ་ལྔ་སྟོང་དག་ཀྱང་ལྷའི་བྱུག་པ་དང་རྣམ་པར་བྱུག་པ་ཐོགས་ཏེ། བྱང་ཆུབ་སེམས་དཔའི་མའི་དྲུང་དུ་ལྷགས་ནས་བལྟམ་པ་ལེགས་པར་བལྟམས་སམ། སྐུ་
[048-84b3] ལ་མི་བདེ་བ་མ་མཆིས་སམ་ཞེས་དྲི་བར་གྱུར་ཏོ། །ལྷའི་བུ་མོ་ལྔ་སྟོང་དག་ཀྱང་ལྷའི་སྤོས་ཆུས་བཀང་བའི་བུམ་པ་ཐོགས་ཏེ་བྱང་ཆུབ་སེམས་དཔའི་མའི་དྲུང་དུ་ལྷགས་ནས་བལྟམ་པ་
[048-84b4] ལེགས་པར་བལྟམས་སམ། སྐུ་ལ་མི་བདེ་བ་མ་མཆིས་སམ་ཞེས་དྲི་བར་གྱུར་ཏོ། །ལྷའི་བུ་མོ་ལྔ་སྟོང་དག་ཀྱང་ལྷའི་བྱིས་པའི་གོས་ཐོགས་ཏེ་བྱང་ཆུབ་སེམས་དཔའི་མའི་དྲུང་དུ་
[048-84b5] ལྷགས་ནས་བལྟམ་པ་ལེགས་པར་བལྟམས་སམ། སྐུ་ལ་མི་བདེ་བ་མ་མཆིས་སམ་ཞེས་དྲི་བར་གྱུར་ཏོ། །ལྷའི་བུ་མོ་ལྔ་སྟོང་དག་ཀྱང་ལྷའི་བྱིས་པའི་རྒྱན་ཐོགས་ཏེ་བྱང་ཆུབ་སེམས་དཔའ་
[048-84b6] མའི་དྲུང་དུ་ལྷགས་ཏེ་བལྟམ་པ་ལེགས་པར་བལྟམས་སམ། སྐུ་ལ་མི་བདེ་བ་མ་མཆིས་སམ་ཞེས་དྲི་བར་གྱུར་ཏོ། །ལྷའི་བུ་མོ་ལྔ་སྟོང་དག་ཀྱང་གླུ་དབྱངས་ལེན་ཅིང་བྱང་ཆུབ་སེམས་
[048-84b7] དཔའི་མའི་དྲུང་དུ་ལྷགས་ཏེ་བལྟམས་པ་ལེགས་པར་བལྟམས་སམ། སྐུ་ལ་མི་བདེ་བ་མ་མཆིས་སམ་ཞེས་དྲི་བར་གྱུར་ཏོ། །ཛམྦུའི་གླིང་འདི་ན་ཕྱི་རོལ་གྱི་དྲང་སྲོང་མངོན་པར་ཤེས་པ་ལྔ་


[048-85a0] [85A] 
[048-85a1] ༄༅། །དང་ལྡན་པ་ཇི་སྙེད་ཅིག་འཁོད་པ་དེ་དག་ཐམས་ཅད་ནམ་མཁའ་ལས་འོངས་ཏེ་རྒྱལ་པོ་ཟས་གཙང་མའི་མདུན་དུ་འཁོད་ནས་རྒྱལ་པོ་འཕེལ་བར་གྱུར་ཅིག་
[048-85a2] ཅེས་བྱ་བའི་སྒྲ་སྒྲོག་པར་གྱུར་ཏོ། །དགེ་སློང་དག་དེ་ལྟར་བྱང་ཆུབ་སེམས་དཔའ་བཙས་ནས་ཞག་བདུན་དུ་ལུམྦི་ནིའི་ནགས་ཚལ་དུ་ལྷ་དང་མིའི་སིལ་སྙན་དང། ཕེག་རྡོབ་པས་
[048-85a3] རིམ་གྲོར་བྱས་སོ། །བཀུར་སྟིར་བྱས་སོ། །བསྟི་སྟང་དུ་བྱས་སོ་།མཆོད་པར་བྱས་སོ། །བཟའ་བ་དང། བཅའ་བ་དང། མྱང་བ་དག་ཀྱང་དྲངས་པར་གྱུར་ཏོ། །ཤཱཀྱའི་ཚོགས་ཐམས་
[048-85a4] ཅད་ཀྱང་འདུས་ནས་ཀུན་དགའ་བའི་སྒྲ་བརྗོད་པར་གྱུར་ཏོ། །སྦྱིན་པ་དག་ཀྱང་བྱིན་ནོ། །བསོད་ནམས་དག་ཀྱང་བྱེད་དོ། །བྲམ་ཟེ་སུམ་ཁྲི་ཉིས་སྟོང་ཡང་ཉིན་གཅིག་བཞིན་དུ་ཚིམ་
[048-85a5] པར་བྱས་སོ། །སུ་དག་ཅི་འདོད་པ་དེ་དག་ལའང་དེ་བྱིན་པར་གྱུར་ཏོ། །བརྒྱ་བྱིན་དང་ཚངས་པའང་བྲམ་ཟེའི་འཁོར་དེར་བྲམ་ཟེའི་ཁྱེའུ་གཟུགས་སུ་སྤྲུལ་ཏེ་གྲལ་གྱི་ཐོག་མ་ལ་
[048-85a6] འཁོད་ནས་བཀྲ་ཤིས་ཀྱི་ཚིགས་སུ་བཅད་པ་འདི་དག་བརྗོད་པར་གྱུར་ཏོ། །ཇི་ལྟར་ངན་སོང་རྣམས་ཞི་ཞིང། །ཇི་ལྟར་འགྲོ་ཀུན་བདེ་ལས་ན། འགྲོ་ལ་བདེ་བ་འགོད་པ་ཡི། །བདེ་བ་
[048-85a7] མཛད་ཅིག་བལྟམས་པར་མངོན། །ཇི་ལྟར་རབ་རིབ་མེད་འོད་ཀྱིས། །ལྷ་དང་ཉི་ཟླའི་འོད་རྣམས་ཀྱང། །མི་སྣང་ཟིལ་དུ་བརླག་པ་ལས་།བསོད་ནམས་འོད་ཅིག་བྱུང་བར་མངོན། །


[048-85b0] [85B] 
[048-85b1] །རྣ་བ་འོན་པས་སྒྲ་ཐོས་ལ། །སྨྱོན་པ་རྣམས་ཀྱང་དྲན་ལྡན་ལས། །འཇིག་རྟེན་མཆོད་རྟེན་འགྱུར་བར་མངོན། །ཇི་ལྟར་ཉོན་མོངས་མི་གནོད་ཅིང། །
[048-85b2] འགྲོ་བ་བྱམས་པའི་ཡིད་གྱུར་པས། །ཚངས་པ་བྱེ་བས་མཆོད་འོས་སུ་།གདོན་མི་ཟ་བར་འགྱུར་བར་མངོན། །ས་ལ་མེ་ཏོག་རྒྱས་གྱུར་ཅིང་།ས་ཡང་མཉམ་པར་གནས་པ་ལས། །
[048-85b3] འགྲོ་བ་ཀུན་གྱིས་མཆོད་པ་ཡི། །ཐམས་ཅད་མཁྱེན་དུ་འགྱུར་བར་མངོན། །ཇི་ལྟར་འཇིག་རྟེན་འཁྲུག་མེད་ཅིང། །པདྨ་ཆེན་པོ་ཐོན་པ་ལས། །ངེས་པར་གཟི་བརྗིད་ཆེན་པོ་འདི། །
[048-85b4] འཇིག་རྟེན་མགོན་དུ་བྱོན་པར་འགྱུར། །ལྷ་ཡི་སྤོས་ཀྱིས་སྤགས་གྱུར་ལ། །འཇམ་པའི་རླུང་གི་ངད་ལྡང་ཞིང། །སེམས་ཅན་ནད་རྣམས་ཞི་གྱུར་ལས། །འདི་ནི་སྨན་པའི་རྒྱལ་པོར་བྱོན། །
[048-85b5] གཟུགས་ཁམས་གནས་པའི་ལྷ་བརྒྱ་པོ། །འདོད་ཆགས་བྲལ་བ་འདི་དག་ཀྱང། །ཐལ་མོ་སྦྱར་ཞིང་འདུད་པ་ལས། །འདི་ནི་སྦྱིན་པའི་གནས་སུ་བྱོན། །མི་རྣམས་ཀྱིས་ནི་ལྷ་མཐོང་ཞིང། །ལྷ་
[048-85b6] རྣམས་ཀྱིས་ནི་མི་མཐོང་ཡང། །ཕན་ཚུན་འཚེ་བ་མེད་པ་ལས། །འདི་ནི་དེད་དཔོན་ཆེན་པོར་བྱོན། །མེ་རྣམས་ཞི་བར་གནས་གྱུར་ཅིང། །ཆུ་ཀླུང་ཐམས་ཅད་མི་གཡོ་ལ། །ས་ཡང་དལ་བུས་
[048-85b7] གཡོ་བ་ལས། །འདི་ནི་ཡང་དག་གཟིགས་པར་འགྱུར། །དགེ་སློང་དག་དེ་ལྟར་བྱང་ཆུབ་སེམས་དཔའ་བཙས་ནས་ཞག་བདུན་ལོན་པ་དང། ལྷ་མོ་སྒྱུ་འཕྲུལ་ཤི་བའི་དུས་བྱས་པར་


[048-86a0] [86A] 
[048-86a1] ༄༅། །གྱུར་ཏེ། དེ་ཤི་བའི་དུས་བྱས་ནས་སུམ་ཅུ་རྩ་གསུམ་གྱི་ལྷའི་ནང་དུ་སྐྱེས་སོ། །དགེ་སློང་དག་ཁྱེད་འདི་སྙམ་དུ་བྱང་ཆུབ་སེམས་དཔའི་ལན་བོན་གྱིས་ལྷ་མོ་སྒྱུ་
[048-86a2] འཕྲུལ་འཆི་བའི་དུས་བྱས་སོ་སྙམ་ན། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེའི་ཚེའི་ཚད་ནི་མཐར་ཐུག་པའི་ཕྱིར་རོ་།དགེ་སློང་དག་འདས་པའི་བྱང་ཆུབ་སེམས་དཔའ་
[048-86a3] རྣམས་ཀྱང་བཙས་ཏེ་ཞག་བདུན་ལོན་ནས་མ་འཆི་བའི་དུས་བྱས་པར་གྱུར་ཏོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སྐྱེས་ཏེ་དབང་པོ་ཡོངས་སུ་རྫོགས་ནས་མངོན་པར་བྱུང་
[048-86a4] ནམ་སྙིང་འགས་སུ་འོང་བའི་ཕྱིར་རོ། །དགེ་སློང་དག་དེ་ལྟར་ཞག་བདུན་ལོན་ནས་ཐོག་མ་སེར་སྐྱའི་གནས་ཀྱི་གྲོང་ཁྱེར་ཆེན་པོ་ནས་ལྷ་མོ་སྒྱུ་འཕྲུལ་བཀོད་པ་ཇི་ལྟ་བུས་སྐྱེད་མོས་
[048-86a5] ཚལ་གྱི་སར་ཞུགས་པར་གྱུར་པ་དེ་དག་ལས་བྱེ་བ་བརྒྱ་སྟོང་འགྱུར་བས་ཀྱང་ལྷག་པའི་བཀོད་པ་ཆེན་པོས་བྱང་ཆུབ་སེམས་དཔའ་གྲོང་ཁྱེར་ཆེན་པོ་སེར་སྐྱའི་གནས་སུ་ཞུགས་
[048-86a6] སོ༑ ༑དེ་ཞུགས་པ་དང། བུམ་པ་སྤོས་ཆུས་གང་བ་ལྔ་སྟོང་གིས་མདུན་དུ་དྲངས་པར་གྱུར་ཏོ། །དེ་བཞིན་དུ་བུ་མོ་ལྔ་སྟོང་ནི་རྨ་བྱའི་མདོངས་ལག་ན་ཐོགས་ཏེ་མདུན་དུ་འདོང་བར་
[048-86a7] གྱུར་ཏོ༑ ༑བུ་མོ་ལྔ་སྟོང་ནི་ཤིང་ཏ་ལའི་ཡལ་ག་ཐོགས་ཤིང་མདུན་དུ་འདོང་བར་གྱུར་ཏོ། །བུ་མོ་ལྔ་སྟོང་ནི་སྤོས་ཆུའི་རིལ་བ་བཧྲིང་གར་ཐོགས་ཏེ་ལམ་ཆག་ཆག་གིས་འདེབས་


[048-86b0] [86B] 
[048-86b1] །བུ་མོ་ལྔ་སྟོང་ནི་ནགས་ཚལ་གྱི་མེ་ཏོག་གི་ཕྲེང་བ་འཕྱང་བ་ཁྱེའུ་ཚང་སྣ་ཚོགས་ཐོགས་ཏེ་མདུན་དུ་འདོང་བར་གྱུར་ཏོ། །བུ་མོ་ལྔ་སྟོང་ནི་བཟང་
[048-86b2] པོར་སྒྱུར་བའི་རིན་པོ་ཆེ་ཐོགས་ཏེ་ལམ་གྱི་བྱི་དོར་བྱེད་ཅིང་མདུན་དུ་འདོང་བར་གྱུར་ཏོ། །བུ་མོ་ལྔ་སྟོང་ནི་སྟན་བཟང་པོ་ཐོགས་ཤིང་མདུན་དུ་འདོང་བར་གྱུར་ཏོ། །བྲམ་ཟེ་ལྔ་སྟོང་ནི་
[048-86b3] དྲིལ་བུ་ཐོགས་ཏེ་བཀྲ་ཤིས་ཀྱི་སྒྲ་འབྱིན་ཅིང་མདུན་དུ་འདོང་བར་གྱུར་ཏོ། །གླང་པོ་ལྔ་སྟོང་ནི་རྒྱན་ཐམས་ཅད་ཀྱིས་བརྒྱན་ཏེ་མདུན་དུ་འདོང་བར་གྱུར་ཏོ། །རྟ་ཉི་ཁྲི་ནི་གསེར་གྱི་
[048-86b4] རྒྱན་གྱིས་བཀབ་ཅིང་རྒྱན་ཐམས་ཅད་ཀྱིས་བརྒྱན་ཏེ་མདུན་དུ་འདོང་བར་གྱུར་ཏོ། །ཤིང་རྟ་བརྒྱད་ཁྲི་ནི་གདུགས་དང། རྒྱལ་མཚན་དང། བ་དན་བསྒྲེང་ཞིང་དྲིལ་བུ་གཡེར་ཀའི་དྲ་
[048-86b5] བས་ལེགས་པར་བརྒྱན་ཏེ་བྱང་ཆུབ་སེམས་དཔའི་ཕྱི་བཞིན་འདོང་བར་གྱུར་ཏོ། །རྐང་ཐང་དཔའ་ཞིང་རྟུལ་ཕོད་པ། ཡན་ལག་དམ་པའི་གཟུགས་དང་ལྡན་པ། གོ་ཆ་སྲ་བ་བགོས་པ་
[048-86b6] བཞི་ཁྲི་ནི། བྱང་ཆུབ་སེམས་དཔའ་འགྲོ་བའི་ཕྱི་བཞིན་འདོང་བར་གྱུར་ཏོ། །འདོད་པ་ན་སྤྱོད་པ་དང། གཟུགས་ན་སྤྱོད་པའི་ལྷ་གྲགས་པ་གྲགས་པ་ཆེ་བ་བྱེ་བ་ཁྲག་ཁྲིག་བརྒྱ་སྟོང་
[048-86b7] ཚད་མེད་གྲངས་མེད་པ་དག་ནི་ནམ་མཁའི་དཀྱིལ་ནས་བཀོད་པ་རྣམ་པ་སྣ་ཚོགས་དུ་མས་བྱང་ཆུབ་སེམས་དཔའ་ལ་མཆོད་པ་བྱེད་ཅིང་ཕྱི་བཞིན་འདོང་བར་གྱུར་ཏོ། །ཤིང་རྟ་གང་ལ་


[048-87a0] [87A] 
[048-87a1] ༄༅། །བྱང་ཆུབ་སེམས་དཔའ་འདུག་པར་གྱུར་པ་དེ་ཡང་འདོད་པ་ན་སྤྱོད་པའི་ལྷ་རྣམས་ཀྱིས་བཀོད་པ་ཆེན་པོ་དུ་མས་ལེགས་པར་བརྒྱན་པར་གྱུར་ཏོ། །ལྷའི་བུ་མོ་རྒྱན་ཐམས་
[048-87a2] ཅད་ཀྱིས་ཆས་པ་རིན་པོ་ཆེའི་ཕྲེང་བ་ཐོགས་པ་ཉི་ཁྲིས་ཤིང་རྟ་དེ་དྲངས་ཏེ་ལྷའི་བུ་མོ་གཉིས་ཀྱི་བར་དུ་ནི་མིའི་བུ་མོ་གཅིག་འདུག་མིའི་བུ་མོ་གཉིས་ཀྱི་བར་དུ་ནི་ལྷའི་བུ་མོ་གཅིག་
[048-87a3] འདུག་ཀྱང་བྱང་ཆུབ་སེམས་དཔའི་མཐུས་ལྷའི་བུ་མོས་ཀྱང་མིའི་བུ་མོའི་དྲི་མི་ཞིམ་པ་མི་ཚོར། མིའི་བུ་མོས་ཀྱང་ལྷའི་བུ་མོའི་གཟུགས་མཐོང་ན་བག་མེད་པར་མ་གྱུར་ཏོ། །དགེ་
[048-87a4] སློང་དག་སེར་སྐྱའི་གནས་ཀྱི་གྲོང་ཁྱེར་ཆེན་པོར་ཤཱཀྱ་ལྔ་བརྒྱ་ཙམ་གྱིས་བྱང་ཆུབ་སེམས་དཔའི་ཆེད་དུ་ཁྱིམ་ལྔ་བརྒྱ་ཕུབ་སྟེ། དེ་དག་བྱང་ཆུབ་སེམས་དཔའ་གྲོང་ཁྱེར་དེར་
[048-87a5] འཇུག་པའི་ཚེ་རང་རང་གིས་བྱས་པའི་ཁྱིམ་གྱི་སྒོར་འཁོད་དེ་ཐལ་མོ་སྦྱར་ནས་ལུས་གུས་པར་བཏུད་དེ་རིམ་གྲོ་དང་བཅས་པས་འདི་སྐད་དུ། ཀྱེ་དོན་ཐམས་ཅད་གྲུབ་པ་འདིར་
[048-87a6] གཤེགས་སུ་གསོལ། ཀྱེ་ལྷའི་ལྷ་འདིར་གཤེགས་སུ་གསོལ། ཀྱེ་སེམས་ཅན་དག་པ་འདིར་གཤེགས་སུ་གསོལ། ཀྱེ་ཁ་ལོ་སྒྱུར་པ་དམ་པ་འདིར་གཤེགས་སུ་གསོལ་
[048-87a7] ཀྱེ་དགའ་ཞིང་བདེ་བ་དང་མཆོག་ཏུ་དགའ་བ་མཛད་པ་འདིར་གཤེགས་སུ་གསོལ། ཀྱེ་སྨད་པ་མེད་པའི་གྲགས་པ་མངའ་བ་འདིར་གཤེགས་སུ་གསོལ། ཀྱེ་ཀུན་ནས་སྤྱན་


[048-87b0] [87B] 
[048-87b1] ཀྱེ་མི་མཉམ་པ་དང་མཉམ་ཞིང་འདྲ་བ་མེད་པའི་ཡོན་ཏན་དང་གཟི་བརྗིད་མངའ་བ། མཚན་དང་དཔེ་བྱད་བཟང་པོས་ཡང་དག་པར་བརྒྱན་པའི་
[048-87b2] སྐུ་མངའ་བ་འདིར་གཤེགས་སུ་གསོལ་ཞེས་དེ་སྐད་འཛེར་ཏོ། །དེ་ནས་རྒྱལ་པོ་ཟས་གཙང་མས་དེ་དག་ཐམས་ཅད་དང་མཐུན་པར་བྱ་བའི་ཕྱིར་བྱང་ཆུབ་སེམས་དཔའ་ཁྱིམ་དེ་ཀུན་ཏུའང་
[048-87b3] ཞུགས་པར་བྱས་ཏེ་ཟླ་བ་བཞི་ལོན་པ་ནས་བྱང་ཆུབ་སེམས་དཔའ་ཉིད་ཀྱི་ཁྱིམ་དུ་ཞུགས་ཏེ་རིན་པོ་ཆེ་སྣ་ཚོགས་བཀོད་པ་ཞེས་བྱ་བའི་ཁང་བཟང་ཆེན་པོ་དེར་བྱང་ཆུབ་སེམས་དཔའ་ཞུགས་
[048-87b4] པར་གྱུར་ཏོ། །དེ་ན་ཤཱཀྱ་རྒན་རབས་རྒན་རབས་རྣམས་འདུས་ཏེ་བགྲོས་པ། ཕན་པའི་སེམས་དང། བྱམས་པའི་སེམས་ཀྱིས་ཡོན་ཏན་དང་ལྡན་པ་དང། འཇམ་པ་དང་ལྡན་པར་བྱང་ཆུབ་
[048-87b5] སེམས་དཔའ་བཙའ་བ་དང། བྱི་དོར་བྱ་བ་དང། ཉམས་སུ་བླང་བར་སུས་ནུས་ཞེས་བྱས་པ་དང། དེ་ན་ཤཱཀྱའི་བུ་མོ་ལྔ་བརྒྱ་ཙམ་སོ་སོ་ནས་འདི་སྐད་དུ་བདག་གིས་གཞོན་ནུའི་རིམ་གྲོ་བགྱིའོ། །
[048-87b6] བདག་གིས་གཞོན་ནུའི་རིམ་གྲོ་བགྱིའོ་ཞེས་ཟེར་རོ། །དེ་ན་ཤཱཀྱ་ཆེས་བགྲེས་ཆེས་བགྲེས་པ་དེ་དག་ན་རེ། བུ་མོ་འདི་དག་ཐམས་ཅད་ནི་བྱིས་པ་གཞོན་ནུ། ཐོར་བུ་གཞོན་ནུ་ལ་གཟུགས་
[048-87b7] དང་དར་ལ་བབ་པས་རྒྱགས་ཤིང་དྲེགས་པ་ཡིན་པས་འདི་དག་གིས་བྱང་ཆུབ་སེམས་དཔའ་ལ་དུས་དུས་སུ་རིམ་གྲོ་བྱ་བ་མི་ནུས་སོ་།སྐྱེ་རྒུའི་བདག་མོ་ཆེན་མོ་གཽ་ཏ་མའི་ནི་གཞོན་ནུའི་


[048-88a0] [88A] 
[048-88a1] ༄༅། །སྲུ་མོ་སྟེ། འདིས་ནི་གཞོན་ནུ་བདེ་བ་དང་ལགས་པར་བསྐྱེད་པར་ནུས་སོ། །རྒྱལ་པོ་ཟས་གཙང་མའང་མཉེས་པར་ནུས་སོ་ཞེས་ཐམས་ཅད་གྲོས་གཅིག་
[048-88a2] ཏུ་འདུས་ཏེ། སྐྱེ་རྒུའི་བདག་མོ་ཆེན་མོ་གཽ་ཏ་མའི་དད་པར་བྱས་ནས་སྐྱེ་རྒུའི་བདག་མོ་ཆེན་མོ་གཽ་ཏ་མའི་ས་གཞོན་ནུ་དེ་ལེགས་པར་བསྐྱེད་དོ། །དེའི་ཚེ་བྱང་ཆུབ་སེམས་དཔའི་རིམ་གྲོར་
[048-88a3] མ་མ་སུམ་ཅུ་རྩ་གཉིས་བཀོད་པར་གྱུར་ཏེ། དེ་ལ་བརྒྱད་ནི་པང་ན་འཚོ་བའི་མ་མའོ། །བརྒྱད་ནི་ནུ་མ་སྣུན་པའི་མ་མའོ། །བརྒྱད་ནི་རྩེན་གྲོགས་ཀྱི་མ་མའོ། །བརྒྱད་ནི་དྲི་
[048-88a4] མ་འཕྱི་བའི་མ་མའོ། །དེ་ནས་རྒྱལ་པོ་ཟས་གཙང་མས་ཤཱཀྱའི་ཚོགས་ཐམས་ཅད་བསགས་ཏེ་དཔྱད་པ། ཇི་ལྟར་གཞོན་ནུ་འདི་འཁོར་ལོས་བསྒྱུར་བའི་རྒྱལ་པོ་ཞིག་ཏུ་འགྱུར་
[048-88a5] རམ༑ འོན་ཏེ་མ་ཡིན་གྱི། རབ་ཏུ་འབྱུང་བའི་ཕྱིར་མངོན་པར་འབྱུང་ཞེས་དཔྱད་པ་དང། དེའི་ཚེ་རིའི་རྒྱལ་པོ་གངས་རིའི་ངོས་ལ་དྲང་སྲོང་ཆེན་པོ་ནག་པོ་ཞེས་བྱ་བ་མངོན་པར་
[048-88a6] ཤེས་པ་ལྔ་དང་ལྡན་པ་ཞིག་སྣག་གི་ཚ་བོ་མིས་བྱིན་ཞེས་བྱ་བ་དང་ལྷན་ཅིག་ཏུ་འདུག་འདུག་པ་ལས། དེས་བྱང་ཆུབ་སེམས་དཔའ་བཙས་པའི་ཚེ་ངོ་མཚར་རྨད་དུ་བྱུང་བའི་
[048-88a7] ཆོ་འཕྲུལ་མང་དུ་མཐོང་སྟེ། ནམ་མཁའི་དཀྱིལ་ནའང་ལྷའི་བུ་མོ་མང་པོ་སངས་རྒྱས་ཀྱི་སྒྲ་སྒྲོག་ཅིང་གོས་ཀྱི་གཡབ་མོ་གཡོབ་པ་དང། དགའ་ཞིང་ཕན་ཚུན་འདོང་བ་མཐོང་ནས་


[048-88b0] [88B] 
[048-88b1] མ་ལ་བདག་གིས་རྣམ་པར་བལྟ་བ་ཞིག་ཏུ་བྱའམ་སྙམ་ནས། དེས་ལྷའི་མིག་གིས་ཛམྦུའི་གླིང་ཐམས་ཅད་དུ་བལྟས་ན་སེར་སྐྱའི་གྲོང་ཁྱེར་ཆེན་པོ་དེ་ན་རྒྱལ་པོ་ཟས་
[048-88b2] གཙང་མའི་ཁྱིམ་དུ་གཞོན་ནུ་བསོད་ནམས་ཀྱི་གཟི་བརྗིད་ཀྱིས་གཟི་དང་ལྡན་པར་བྱས་པ། འཇིག་རྟེན་ཐམས་ཅད་ཀྱིས་མཆོད་པ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་
[048-88b3] ལུས་ལེགས་པར་བརྒྱན་པ་ཞིག་བཙས་པར་མཐོང་ནས་བྲམ་ཟེའི་ཁྱེའུ་མིས་བྱིན་ལ་སྨྲས་པ། བྲམ་ཟེའི་ཁྱེའུ་ཤེས་པར་གྱིས་ཤིག་།ཛམྦུའི་གླིང་དུ་རིན་པོ་ཆེ་ཆེན་པོ་བྱུང་སྟེ། སེར་སྐྱའི་
[048-88b4] གནས་ཀྱི་གྲོང་ཁྱེར་ཆེན་པོ་ན་རྒྱལ་པོ་ཟས་གཙང་མའི་ཁྱིམ་དུ་གཞོན་ནུ་བསོད་ནམས་ཀྱི་གཟི་བརྗིད་ཀྱིས་གཟི་དང་ལྡན་པར་བྱས་པ་འཇིག་རྟེན་ཐམས་ཅད་ཀྱིས་མཆོད་པ། སྐྱེས་བུ་
[048-88b5] ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་བཙས་སོ། །དེ་གལ་ཏེ་ཁྱིམ་ན་གནས་ན་ནི་མཐའ་བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོར་འགྱུར་ཏེ། རྣམ་པར་རྒྱལ་བ་
[048-88b6] དང་ལྡན་པ། ཆོས་དང་ལྡན་པ། ཆོས་ཀྱི་རྒྱལ་པོ་སྲིད་ཀྱི་མཐུ་སྟོབས་ཐོབ་པ། རིན་པོ་ཆེ་སྣ་བདུན་དང་ལྡན་པར་འགྱུར་ཏེ། དེའི་རིན་པོ་ཆེ་སྣ་བདུན་ནི། འདི་ལྟ་སྟེ། འཁོར་ལོ་རིན་པོ་ཆེ་དང་
[048-88b7] གླང་པོ་རིན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་དང། བུད་མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་དང་བདུན་འབྱུང་བར་འགྱུར་རོ། །དེ་ལ་བུ་སྟོང་


[048-89a0] [89A] 
[048-89a1] ༄༅། །ཡོད་པར་འགྱུར་ཏེ། དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་འཇོམས་པ་ཤ་སྟག་འབྱུང་བར་འགྱུར་རོ། །དེ་ནི་
[048-89a2] ས་ཆེན་པོའི་དཀྱིལ་འཁོར་འདི་རྒྱ་མཚོའི་མཐའ་སྐོར་དང་བཅས་པ་ཆད་པ་མེད་ཅིང་མཚོན་གྱིས་བདའ་བ་མེད་པ་དང། ཆོས་དང་མཐུན་པར་རང་གི་མཐུས་ཟིལ་གྱིས་མནན་ཅིང་
[048-89a3] མངོན་པར་ཕབ་སྟེ། དབང་ཕྱུག་གི་དབང་གིས་རྒྱལ་སྲིད་བྱེད་པར་འགྱུར་རོ། །དེ་གལ་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ནའང་དེ་བཞིན་གཤེགས་པ་དགྲ་བཅོམ་པ་ཡང་
[048-89a4] དག་པར་རྫོགས་པའི་སངས་རྒྱས་སུ་འགྱུར་ཏེ། སྟོན་པ་འདྲེན་པ་གཞན་གྱི་དྲིང་མི་འཇོག་པ་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ། །དེ་ལྟ་བས་ན། ཚུར་ཤོག་དེ་
[048-89a5] བལྟར་འདོང་ངོ། །དེ་ནས་དྲང་སྲོང་ཆེན་པོ་ནག་པོ་སྣག་གི་ཚ་བོ་མིས་བྱིན་དང་འགྲོགས་ཏེ་ངང་པའི་རྒྱལ་པོ་ལྟར་ནམ་མཁའི་དཀྱིལ་ནས་ལྡིང་སྟེ་སེར་སྐྱའི་གནས་ཀྱི་གྲོང་ཁྱེར་
[048-89a6] ཆེན་པོ་ག་ལ་བ་དེར་སོང་ནས་ཕྱིན་པ་དང། རྫུ་འཕྲུལ་བརྟུལ་ནས་རྐང་གིས་སེར་སྐྱའི་གནས་ཀྱི་གྲོང་ཁྱེར་ཆེན་པོར་དོང་སྟེ་རྒྱལ་པོ་ཟས་གཙང་མའི་ཁྱིམ་ག་ལ་བ་དེར་ཕྱིན་
[048-89a7] ནས་རྒྱལ་པོ་ཟས་གཙང་མའི་ཁྱིམ་གྱི་སྒོར་བསྡད་དོ། །དགེ་སློང་དག་དེ་ལྟར་དྲང་སྲོང་ནག་པོ་དེས་རྒྱལ་པོ་ཟས་གཙང་མའི་ཁྱིམ་གྱི་སྒོ་དྲུང་དུ་སྲོག་ཆགས་བརྒྱ་སྟོང་མང་


[048-89b0] [89B] 
[048-89b1] །དེ་ནས་དྲང་སྲོང་ནག་པོ་སྒོ་བའི་དྲུང་དུ་སོང་སྟེ་འདི་སྐད་ཅེས་སྨྲས་སོ། །ཀྱེ། མི་ཁྱོད་སོང་ལ་རྒྱལ་པོ་ཟས་གཙང་མ་ལ་ཆབ་སྒོ་ན་དྲང་སྲོང་ཞིག་མཆིས་སོ་ཞེས་གསོལ་
[048-89b2] ཅིག་དེ་ནས་སྒོ་བ་དེས་དེ་ལྟར་བགྱིའོ་ཞེས་དྲང་སྲོང་ནག་པོའི་ལྟར་མཉན་ཏེ། རྒྱལ་པོ་ཟས་གཙང་མ་ག་ལ་བ་དེར་སོང་ནས་ཕྱིན་པ་དང་ཐལ་མོ་སྦྱར་ཏེ་རྒྱལ་པོ་ཟས་གཙང་མ་ལ་འདི་
[048-89b3] སྐད་ཅེས་སྨྲས་སོ། །ལྷ་མཁྱེན་པར་མཛད་དུ་གསོལ། ཆབ་སྒོ་ན་དྲང་སྲོང་རྒན་པོ་འཁོགས་པ་ནས། གཟེར་བ་ཞིག་མཆིས་ཏེ། འདི་སྐད་དུ་བདག་ནི། རྒྱལ་པོའི་ཞལ་མཐོང་བར་འཚལ་
[048-89b4] ལོ་ཞེས་མཆིའོ། །དེ་ནས་རྒྱལ་པོ་ཟས་གཙང་མས་དྲང་སྲོང་ནག་པོའི་སྟན་འདིང་དུ་བཅུག་སྟེ། མི་དེ་ལ་འདི་སྐད་ཅེས་སྨྲས་སོ་།དྲང་སྲོང་དེ་ནང་དུ་འོང་བར་གྱིས་ཤིག་དེ་ནས་མི་དེ་
[048-89b5] རྒྱལ་པོའི་ཕོ་བྲང་ནས་བྱུང་ནས་དྲང་སྲོང་ནག་པོ་ལ་འདི་སྐད་ཅེས་སྨྲས་ཏེ། ནང་དུ་བཞུད་ཅིག་དེ་ནས་དྲང་སྲོང་ནག་པོ་རྒྱལ་པོ་ཟས་གཙང་མ་ག་ལ་བ་དེར་སོང་སྟེ་ཕྱིན་པ་དང་
[048-89b6] མདུན་དུ་འདུག་སྟེ་རྒྱལ་པོ་ཟས་གཙང་མ་ལ་འདི་སྐད་ཅེས་སྨྲས་སོ་།རྒྱལ་པོ་ཆེན་པོ། རྒྱལ་བར་སྤྱོན་ཅིག་རྒྱལ་བར་སྤྱོན་ཅིག་སྐུ་ཚེ་རིང་བར་སྲུངས་ཤིག་ཆོས་བཞིན་དུ་རྒྱལ་པོ་
[048-89b7] མཛོད་ཅིག་དེ་ནས་རྒྱལ་པོ་ཟས་གཙང་མས་དྲང་སྲོང་ནག་པོ་ལ་ཡོན་ཆུ་དང་རྐང་པ་ལ་གཏོར་བའི་ཆུས་མཆོད་པ་བྱས་ཏེ་ཤིན་ཏུ་ལེགས་པར་ཡོངས་སུ་བཀུར་ནས་སྟན་ལ་བདར་ཏེ། དེ་


[048-90a0] [90A] 
[048-90a1] ༄༅། །སྟན་ལ་བདེ་བར་འདུག་པར་ཤེས་ནས་ཞེ་ས་དང་བཅས། གུས་པ་དང་བཅས་པར་འདི་སྐད་ཅེས་སྨྲས་སོ། །དྲང་སྲོང། སྔོན་མཐོང་བར་མི་དྲན་ན་འདིར་ཅི་ལ་
[048-90a2] བྱོན་ཅི་ཞིག་བཞེད། དེ་སྐད་ཅེས་སྨྲས་པ་དང། དྲང་སྲོང་ནག་པོས་རྒྱལ་པོ་ཟས་གཙང་མ་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། ཁྱོད་ཀྱི་སྲས་ཤིག་པ་བལྟམས་པར་གྱུར་པ་
[048-90a3] དེ་ལྟ་ཞིང་བདག་འདིར་མཆིས་སོ། །རྒྱལ་པོས་སྨྲས་པ། དྲང་སྲོང་ཆེན་པོ། གཞོན་ནུ་ཉལ་ཞིང་མཆིས་ཀྱི། ལངས་ཀྱི་བར་དུ་ཅུང་ཟད་ཅིག་ཞེས་ཤིག་དྲང་སྲོང་གིས་སྨྲས་པ་
[048-90a4] རྒྱལ་པོ་ཆེན་པོ། སྐྱེས་བུ་ཆེན་པོ་དེ་ལྟ་བུ་ནི་རིང་པོར་མི་ཉལ་ཏེ། སྐྱེས་བུ་དམ་པ་དེ་ལྟ་བུ་དག་ནི་སད་པར་གནས་པའི་ངང་ཚུལ་ཅན་ནོ། །དགེ་སློང་དག་དེ་ནས་བྱང་ཆུབ་
[048-90a5] སེམས་དཔས་དྲང་སྲོང་ནག་པོ་དེ་ལ་སྙིང་བརྩེ་བ་ཉེ་བར་བཟུང་སྟེ་སད་པའི་བརྡ་བྱས་སོ། །དེ་ནས་རྒྱལ་པོ་ཟས་གཙང་མས་གཞོན་ནུ་དོན་ཐམས་ཅད་གྲུབ་པ་ལག་པ་གཉིས་
[048-90a6] ཀྱིས་ཤིན་ཏུ་ལེགས་པར་བླངས་ཏེ་དྲང་སྲོང་ནག་པོའི་དྲུང་དུ་ཁྱེར་རོ། །དེ་ནས་དྲང་སྲོང་ནག་པོས་བྱང་ཆུབ་སེམས་དཔའ་བལྟས་ན། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་
[048-90a7] དང་ལྡན་ཞིང་དཔེ་བྱད་བཟང་པོ་བརྒྱད་ཅུས་ལེགས་པར་རྣམ་པར་སྤྲས་པའི་ལུས་དང་ལྡན་པ། བརྒྱ་བྱིན་དང། ཚངས་པ་དང་འཇིག་རྟེན་སྐྱོང་པ་ལས་འཕགས་པའི་ལུས་


[048-90b0] [90B] 
[048-90b1] ཉི་མ་བརྒྱ་ཕྲག་སྟོང་ལས་ཀྱང་ལྷག་པའི་གཟི་བརྗིད་དང་ལྡན་པ། ཡན་ལག་ཐམས་ཅད་དུ་མཛེས་པ་མཐོང་ནས་ཀྱེ་མ་འཇིག་རྟེན་དུ་ངོ་མཚར་གྱི་གང་ཟག་འདི་བྱུང་ངོ། །ཀྱེ་མ་
[048-90b2] འཇིག་རྟེན་དུ་ངོ་མཚར་ཆེན་པོ་དང་ལྡན་པའི་གང་ཟག་འདི་བྱུང་ངོ་ཞེས་ཆེད་དུ་བརྗོད་པ་ཆེད་དུ་བརྗོད་ནས་སྟན་ལས་ལངས་ཏེ་ཐལ་མོ་སྦྱར་ནས་བྱང་ཆུབ་སེམས་དཔའི་རྐང་པ་གཉིས་
[048-90b3] ལ་ཕྱག་འཚལ་ཏེ་བསྐོར་བ་བྱས་ནས་བྱང་ཆུབ་སེམས་དཔའ་པང་དུ་བླངས་ཏེ་སེམས་ཤིང་འདུག་པར་གྱུར་ཏོ། །དེ་ནས་དེས་བྱང་ཆུབ་སེམས་དཔའི་ལུས་ལ་སྐྱེས་བུ་ཆེན་པོའི་
[048-90b4] མཚན་སུམ་ཅུ་རྩ་གཉིས་ཡོད་པ་མཐོང་སྟེ། དེ་དག་དང་ལྡན་པའི་སྐྱེས་བུ་གང་ཟག་དེ་རྣམ་པ་གཉིས་སུ་འགྱུར་གྱི། གཞན་དུ་མི་འགྱུར་རོ། །གལ་ཏེ་ཁྱིམ་ན་གནས་ན་ནི་མཐའ་
[048-90b5] བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོར་འགྱུར་ཏེ་ཞེས་བྱ་བ་ནས་སྔ་མ་བཞིན་དུ་དབང་ཕྱུག་གི་དབང་གིས་རྒྱལ་སྲིད་བྱེད་དོ་ཞེས་བྱ་བའི་བར་དུ་འགྱུར་བ་དང། གལ་
[048-90b6] ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ན་ནི་དེ་བཞིན་གཤེགས་པར་འགྱུར་ཏེ། ཡང་དག་པར་རྫོགས་པའི་སངས་རྒྱས་སུ་གྲགས་པ་འདྲེན་པ་གཞན་གྱི་དྲིང་མི་འཇོག་པར་འགྱུར་
[048-90b7] བ་མཐོང་ནས་དེས་དེ་ལྟ་བུ་མཐོང་བ་དང། མཆི་མ་བླགས་ཏེ་དུས་ནས་ཤུགས་རིང་ཕྱུང་བ་དང། རྒྱལ་པོ་ཟས་གཙང་མས་དྲང་སྲོང་དེ་མཆི་མ་བླགས་ཏེ་དུས་ནས་ཤུགས་རིང་འབྱིན་


[048-91a0] [91A] 
[048-91a1] ༄༅། །པར་མཐོང་ནས་དངངས་ཏེ་མི་དགའ་ཞིང་རིངས་པར་རིངས་པ་དྲང་སྲོང་ཆེན་པོ་དེ་ལ་སྨྲས་པ། དྲང་སྲོང། དེ་ལྟར་བཤུམས་མོ་བླགས་ཏེ་བཤུམས་པ་དང་
[048-91a2] ཤུགས་རིང་འབྱིན་པ་ཅི་ཞིག་ནོངས། གཞོན་ནུ་འདི་ལ་མི་དགེ་བའམ་ཞིག་མི་གདའ་འམ། དེ་སྐད་ཅེས་སྨྲས་པ་དང། དྲང་སྲོང་ཆེན་པོ་ནག་པོས་རྒྱལ་པོ་ཟས་གཙང་མ་ལ་
[048-91a3] འདི་སྐད་ཅེས་སྨྲས་སོ། །རྒྱལ་པོ་ཆེན་པོ། བདག་ནི་གཞོན་ནུའི་སླད་དུ་དུ་བའང་མ་ལགས། འདི་ལ་མི་དགེ་བའང་གང་ཡང་མ་མཆིས་ཏེ་བདག་ཉིད་དུ་བར་བས་སོ། །དེ་ཅིའི་
[048-91a4] སླད་དུ་ཞེ་ན། རྒྱལ་པོ་ཆེན་པོ། བདག་ནི་རྒས་ཤིང་འཁོགས་ཏེ་ནས་གཟེར་ལ། གཞོན་ནུ་དོན་ཐམས་ཅད་འགྲུབ་པ་འདི་ནི་གདོན་མི་འཚལ་བར་བླ་ན་མེད་པ་ཡང་དག་པར་
[048-91a5] རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྟེ། བླ་ན་མེད་པའི་ཆོས་ཀྱི་འཁོར་ལོ་དག་སྦྱོང་ངམ། བྲམ་ཟེའམ་ལྷའམ། བདུད་དམ། ཚངས་པའམ། གཞན་སུས་
[048-91a6] ཀྱང་རུང་སྟེ། འཇིག་རྟེན་དུ་ཆོས་དང་མཐུན་པར་བསྐོར་བར་མི་ནུས་པ་བསྐོར་བར་འགྱུར་རོ། །ལྷ་དང་བཅས་པའི་འཇིག་རྟེན་ལ་སྨན་པ་དང་བདེ་བའི་སླད་དུ་ཆོས་སྟོན་པར་འགྱུར་
[048-91a7] ཏེ༑ ཚངས་པར་སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བའི་ཆོས། དོན་བཟང་པོ། ཚིག་འབྲུ་བཟང་པོ། མ་འདྲེས་པ་ཡོངས་སུ་རྫོགས་པ། ཡོངས་སུ་དག་པ་


[048-91b0] [91B] 
[048-91b1] པར་འགྱུར་རོ། །སེམས་ཅན་སྐྱེ་བའི་ཆོས་ཅན་དག་འདི་ལས་ཆོས་དེ་ཐོས་ནས་སྐྱེ་བ་ལས་ཡོངས་སུ་མ་གྲོལ་བ་རྣམས་
[048-91b2] གྲོལ་བར་འགྱུར་རོ། །དེ་བཞིན་དུ་སེམས་ཅན་རྒ་བ་དང། ན་བ་དང་འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པའི་
[048-91b3] ཆོས་ཅན་རྣམས་ནི་རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་ལས་ཡོངས་སུ་གྲོལ་
[048-91b4] བར་འགྱུར། སེམས་ཅན་འདོད་ཆགས་དང། ཞེ་སྡང་དང། གཏི་མུག་གི་མེས་གདུངས་པ་རྣམས་ལ་ནི་དམ་པའི་ཆོས་ཀྱི་ཆར་པས་སིམ་པར་མཛད་པར་འགྱུར། སེམས་ཅན་ལྟ་
[048-91b5] བ་ངན་པ་སྣ་ཚོགས་ཀྱི་ཐིབས་པོས་ཁེབས་པ་ལམ་གོལ་བར་ཞུགས་པ་རྣམས་ནི་ལམ་དྲང་པོས་མྱ་ངན་ལས་འདས་པར་འདྲེན་པར་འགྱུར་སེམས་ཅན་འཁོར་བའི་དྲ་བ་དང་
[048-91b6] བཙོན་རར་འཁོར་ཞིང་ཉོན་མོངས་པའི་འཆིང་བས་བཅིངས་པ་རྣམས་ནི་བཅིངས་པ་ལས་ཡོངས་སུ་གྲོལ་བར་མཛད་པར་འགྱུར། སེམས་ཅན་མི་ཤེས་པའི་མུན་པ་དང། རབ་རིབ་དང་
[048-91b7] ལིང་ཏོག་གིས་མིག་ལྡོངས་བ་རྣམས་ལ་ནི་ཤེས་རབ་ཀྱི་མིག་སྐྱེད་པར་འགྱུར། སེམས་ཅན་ཉོན་མོངས་པའི་ཟུག་རྔུས་ཟུག་པ་རྣམས་ལ་ནི་ཟུག་རྔུ་འབྱིན་པར་འགྱུར་ཏེ། རྒྱལ་པོ་ཆེན་


[048-92a0] [92A] 
[048-92a1] ༄༅། །པོ༑ འདི་ལྟ་སྟེ། དཔེར་ན། ཨུ་དུམ་ཝ་རའི་མེ་ཏོག་ནི་བརྒྱ་ལ་བརྒྱ་ལམ་ན་འཇིག་རྟེན་དུ་འབྱུང་ངོ། །རྒྱལ་པོ་ཆེན་པོ། དེ་བཞིན་དུ་བསྐལ་པ་བྱེ་བ་ཁྲག་ཁྲིག་
[048-92a2] མང་པོར་བརྒྱ་ལ་བརྒྱ་ལམ་ན་སངས་རྒྱས་བཅོམ་ལྡན་འདས་རྣམས་འཇིག་རྟེན་དུ་འབྱུང་སྟེ། དེ་ལྟར་གཞོན་ནུ་འདི་ནི་ངེས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
[048-92a3] མངོན་པར་རྫོགས་པར་འཚང་རྒྱ་བར་འགྱུར་ཏེ། མངོན་པར་རྫོགས་པར་སངས་རྒྱས་ནས་ཀྱང་སེམས་ཅན་བྱེ་བ་ཁྲག་ཁྲིག་བརྒྱ་སྟོང་འཁོར་བའི་རྒྱ་མཚོའི་ཕ་རོལ་ཏུ་སྒྲོལ་
[048-92a4] བར་འགྱུར་ཞིང་འཆི་བ་མེད་པ་ལ་རབ་ཏུ་གཞོག་པར་འགྱུར་ལ། བདག་གིས་ནི་སངས་རྒྱས་དཀོན་མཆོག་དེ་མི་མཐོང་བ་དང། བདག་གི་ནད་མ་མཆིས་པ་འདི་ལའང་
[048-92a5] འདོད་ཆགས་དང་བྲལ་བར་འགྱུར་ཏེ། རྒྱལ་པོ་ཆེན་པོ། བདག་ནི་དེའི་སླད་དུ་དུ་ཞིང་མི་དགའ་བས་ཤུགས་རིང་འབྱིན་པ་ལགས་སོ། །རྒྱལ་པོ་ཆེན་པོ། བདག་ཅག་
[048-92a6] གི་བསྟན་བཅོས་ལས་འབྱུང་བ་ལྟར་ན་ནི་གཞོན་ནུ་དོན་ཐམས་ཅད་གྲུབ་པའང་ཁབ་ན་བཞུགས་པར་མི་འགྱུར་རོ། །དེ་ཅིའི་སླད་དུ་ཞེ་ན། འདི་ལྟར་རྒྱལ་པོ་ཆེན་པོ་
[048-92a7] གཞོན་ནུ་དོན་ཐམས་ཅད་གྲུབ་པ་འདི་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་སྟེ། སུམ་ཅུ་རྩ་གཉིས་གང་ཞེ་ན། རྒྱལ་པོ་ཆེན་པོ། །འདི་ལྟ་སྟེ། གཞོན་


[048-92b0] [92B] 
[048-92b1] རྒྱལ་པོ་ཆེན་པོ། །གཞོན་ནུ་དོན་ཐམས་ཅད་གྲུབ་པ་ནི་སྐྱེས་བུ་ཆེན་པོའི་མཚན་དང་པོ་འདི་དང་ལྡན་ནོ། །རྒྱལ་པོ་ཆེན་
[048-92b2] པོ༑ གཞོན་ནུ་དོན་ཐམས་ཅད་གྲུབ་པ་ནི་དབུ་སྟང་ཟིལ་བཅག་པའི་འཕྲོ་དང་རྨ་བྱའི་མགྲིན་པ་ལྟར་མཐོན་མཐིང་དུ་གྲུབ་ཅིང་ལྕང་ལོར་འཁྲིལ་ལ་གཡས་སུ་འཁྱིལ་བ་དང། དཔྲལ་
[048-92b3] བའི་དབྱེས་མཉམ་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པའི་སྨིན་མཚམས་སུ་མཛོད་སྤུ་སྐྱེས་པ་ནི་ཁ་བ་དང་དངུལ་གྱི་མདོག་ལྟར་མཆིས་པ་ལགས་
[048-92b4] སོ༑ ༑རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་སྤྱན་གྱི་རྫི་མ་བའི་རྫི་མ་ལྟ་བུ་དང། སྤྱན་དཀར་ནག་འབྱེས་པ་དང། ཚེམས་བཞི་བཅུ་མཉམ་པ་དང། ཚེམས་ཐགས་
[048-92b5] བཟང་བ་དང། ཚེམས་ཤིན་ཏུ་དཀར་བ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་ཚངས་པའི་དབྱངས་དང། རོ་བྲོ་བའི་མཆོག་དང་ལྡན་པ་དང་
[048-92b6] ལྗགས་ཤིན་ཏུ་རིང་ཞིང་སྲབ་པ་དང། འགྲམ་པ་སེངྒེའི་འདྲ་བ་དང། དཔུང་མགོ་ཤིན་ཏུ་ཟླུམ་པ་དང། མདུན་མཐོ་བ་དང། ཐལ་གོང་རྒྱས་པ་དང། པགས་པ་སྲབ་ཅིང་མདོག་གསེར་
[048-92b7] འདྲ་བ་དང། བཞེངས་བཞིན་དུ་མ་བཏུད་པར་ཕྱག་བུས་མོར་སླེབ་པ་དང། རོ་སྟོད་སེངྒེའི་ལྟ་བུ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་ཤིང་


[048-93a0] [93A] 
[048-93a1] ༄༅། །ནྱ་གྲོ་དྷ་ལྟར་ཆུ་ཞེང་གབ་པ་དང། སྤུ་རེ་རེ་ནས་སྐྱེས་པ་དང། ཡན་ལག་གི་སྤུ་གཡས་ཕྱོགས་ནས་གྱེན་དུ་འཁྱིལ་བ་དང། འདོམས་ཀྱི་སྦ་བ་སྦུབས་སུ་
[048-93a2] ནུབ་པ་དང། བྲལ་ལེགས་པར་ཟླུམ་པ་དང། བྱིན་པ་རི་དྭགས་ཀྱི་རྒྱལ་པོ་ཨེ་ན་ཡའི་ལྟ་བུ་དང། སོར་མོ་རིང་བ་དང། ཞབས་ཀྱི་རྟིང་པ་ཡངས་པ་དང། ཞབས་ཀྱི་གོང་མཐོ་
[048-93a3] བ་དང། ཕྱག་དང་ཞབས་ཀྱི་མཐིལ་འཇམ་པ་དང། ཕྱག་དང་ཞབས་ཀྱི་སོར་མོ་དྲ་བས་འབྲེལ་བ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་
[048-93a4] པའི་ཞབས་ཀྱི་འོག་གི་མཐིལ་གཉིས་ལ་འཁོར་ལོ་རེ་རེ་སྐྱེས་པ་ནི་བཟང་ཞིང་རྩིབས་སྟོང་དང་ལྡན་ལ། མུ་ཁྱུད་དང་བཅས། ལྟེ་བ་དང་བཅས་པ་ལགས་སོ། །རྒྱལ་པོ་ཆེན་
[048-93a5] པོ༑ གཞོན་ནུ་དོན་ཐམས་ཅད་གྲུབ་པ་ནི་ཞབས་མཉམ་ཞིང་ཤིན་ཏུ་གནས་པ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་སྐྱེས་
[048-93a6] བུ་ཆེན་པོའི་མཚན་སུམ་ཅུ་རྩ་གཉིས་པོ་འདི་དག་དང་ལྡན་ནོ་།རྒྱལ་པོ་ཆེན་པོ། མཚན་གྱི་རྣམ་པ་དེ་ལྟ་བུ་དག་ནི། འཁོར་ལོས་བསྒྱུར་བའི་རྒྱལ་པོ་ལ་མི་འབྱུང་སྟེ། མཚན་
[048-93a7] དེ་ལྟ་བུ་དག་ནི་བྱང་ཆུབ་སེམས་དཔའ་རྣམས་ལ་འབྱུང་ངོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པའི་སྐུ་ལ་དཔེ་བྱད་བཟང་པོ་བརྒྱད་ཅུ་མཆིས་ཏེ། དེ་དག་དང་


[048-93b0] [93B] 
[048-93b1] པར་མི་འགྱུར་གྱི། གདོན་མི་འཚལ་བར་རབ་ཏུ་འབྱུང་བའི་དོན་དུ་མངོན་པར་འབྱུང་བར་འགྱུར་རོ། །རྒྱལ་པོ་ཆེན་
[048-93b2] པོ༑ དཔེ་བྱད་བཟང་པོ་བརྒྱད་ཅུ་པོ་དེ་དག་གང་ཞེ་ན། འདི་ལྟ་སྟེ། རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་སེན་མོ་མཐོ་བ་དང། སེན་མོ་ཟངས་ཀྱི་མདོག་ལྟ་བུ་དང་
[048-93b3] སེན་མོ་མདོག་སྣུམ་པ་དང། སོར་མོ་རྣམས་ཟླུམ་པ་དང། སོར་མོ་རྣམས་རྒྱས་པ་དང། སོར་མོ་བྱིན་གྱིས་ཕྲ་བ་དང། རྩ་མི་མངོན་པ་དང། ལོང་བུ་མི་མངོན་པ་དང། ཚིགས་མི་
[048-93b4] མངོན་པ་དང། ཞབས་མཉམ་ཞིང་མི་མཉམ་པ་མ་མཆིས་པ་དང་ཞབས་ཀྱི་རྟིང་པ་ཡངས་པ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་ཕྱག་
[048-93b5] གི་རི་མོ་མཚུངས་པ་དང་ལྡན་ཞིང་ཕྱག་གི་རི་མོ་མདངས་ཡོད་པ་དང། ཕྱག་གི་རི་མོ་ཟབ་པ་དང། ཕྱག་གི་རི་མོ་ཡ་ཡོར་མ་གྱུར་པ་དང། ཕྱག་གི་རི་མོ་རིམ་པར་འཚམ་པ་དང། སྒྲོས་
[048-93b6] བིམ་པ་ལྟར་དམར་པ་དང། སྒྲ་མི་དྲག་པའི་ཚིག་དང། ལྗགས་མཉེན་ཞིང་འཇམ་ལ་ཟངས་ཀྱི་མདོག་ལྟར་འདུག་པ་དང། གླང་པོ་ཆེའི་ང་རོ་དང། འབྲུག་གི་སྒྲ་དང་ལྡན་པ་དང་
[048-93b7] སྙན་ཞིང་འཇམ་པ་དང་ལྡན་པ་ལགས་སོ། །རྒྱལ་པོ་ཆེན་པོ་གཞོན་ནུ་དོན་ཐམས་ཅད་གྲུབ་པ་ནི་དཔེ་བྱད་བཟང་པོ་ཡོངས་སུ་རྫོགས་པ་སྟེ། ཕྱག་རིང་བ་དང། སྐུའི་ན་བཟའ་གཙང་


[048-94a0] [94A] 
[048-94a1] ༄༅། །མ་ཕུན་སུམ་ཚོགས་པ་དང། སྐུ་འཇམ་པ་དང། བསྙེངས་བ་མི་མངའ་བའི་སྐུ་དང། ཞུམ་པ་མི་མངའ་བའི་སྐུ་དང། རིམ་པར་འཚམ་པའི་སྐུ་དང། ཤིན་ཏུ་
[048-94a2] དཔའ་བར་མཛེས་པའི་སྐུ་དང། རྣམ་པར་ལེགས་པར་གྲུབ་པའི་སྐུ་དང། པུས་མོའི་ལྷ་ང་ཡངས་ཤིང་རྒྱ་ཆེ་ལ་ཤིན་ཏུ་གང་བ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་
[048-94a3] ནུ་དོན་ཐམས་ཅད་གྲུབ་པ་ནི་སྐུ་ཟླུམ་པ་དང་ལྡན་པ་སྟེ། སྐུ་ཤིན་ཏུ་འཇམ་པ་དང། སྐུ་ཡ་ཡོ་མ་མཆིས་པ་དང། སྐུ་རིམ་གྱིས་ལེགས་པར་གྲུབ་པ་དང། ལྟེ་བ་ཟབ་པ་དང་
[048-94a4] ལྟེ་བ་མ་ཡོ་བ་དང། ལྟེ་བ་རིམ་གྱིས་གཞོལ་བ་དང། དྲང་སྲོང་ལྟར་གཙང་སྦྲས་སྤྱོད་པ་དང། ཀུན་ནས་མཛེས་པ་དང། སྣང་བ་དམ་པ་ཤིན་ཏུ་རྣམ་པར་དག་ཅིང་རབ་རིབ་མ་
[048-94a5] མཆིས་པའི་འོད་ཀུན་ནས་འབྱུང་བ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་གླང་པོ་ལྟར་དལ་བའི་འགྲོས་དང། སེངྒེའི་སྟབས་ལྟ་
[048-94a6] བུའི་འགྲོས་དང། ཁྱུ་མཆོག་གི་སྟབས་ལྟ་བུའི་འགྲོས་དང། ངང་པའི་སྟབས་ལྟ་བུའི་འགྲོས་དང། གཡས་ཕྱོགས་སུ་མཛེས་པར་འཁོར་བའི་འགྲོས་དང། དཀུ་ཟླུམ་པ་དང་
[048-94a7] དཀུ་སྐབས་ཕྱིན་པ་དང། དཀུ་མ་རྙོངས་པ་དང། རྐེད་པ་གཞུའི་འཆང་བཟུང་ལྟར་ཕྲ་བ་དང། མདོག་གི་སྙེས་པ་སྔོ་བའམ། ནག་པའི་སྐྱོན་དང་བྲལ་བའི་སྐུ་དང་ལྡན་པ་


[048-94b0] [94B] 
[048-94b1] །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་ནི་མཆེ་བ་ཟླུམ་པ་དང། མཆེ་བ་རྣོ་བ་དང། མཆེ་བ་བྱིན་གྱིས་ཕྲ་བ་དང། ཤངས་ལེགས་པར་མཐོ་བ་དང། སྤྱན་
[048-94b2] གསལ་བ་དང། སྤྱན་དྲི་མ་མེད་པ་དང། འཛུམ་པའི་སྤྱན་དང་ལྡན་པ་དང། སྤྱན་རིང་བ་དང། སྤྱན་ཡངས་པ་དང། ཨུཏྤ་ལ་སྔོན་པོ་ལྟ་བུའི་སྤྱན་དང་ལྡན་པ་ལགས་སོ། །རྒྱལ་པོ་
[048-94b3] ཆེན་པོ༑ གཞོན་ནུ་དོན་ཐམས་ཅད་གྲུབ་པ་ནི་སྨིན་མའི་སྤུ་མཉམ་པ་དང། སྨིན་མ་སྟུག་པ་དང། སྨིན་མ་ནག་པ་དང། སྨིན་མ་རྒྱུན་ཆགས་པ་དང། སྨིན་མ་རིམ་གྱིས་གཞོལ་
[048-94b4] བ་དང། མཁུར་བ་རྒྱས་པ་དང། མཁུར་བ་མི་མཉམ་པ་མེད་པ་དང། མཁུར་བ་སྐྱོན་དང་བྲལ་བ་དང། སྡང་བ་དང་ཁྲོ་བའི་མདོག་མེད་པ་དང། ཤིན་ཏུ་རིག་པའི་དབང་པོ་དང་ལྡན་
[048-94b5] པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་དེ་ནི་མཛོད་སྤུ་ཡོངས་སུ་རྫོགས་པ་དང་ལྡན་པ་དང། གདོང་དང་དཔྲལ་བ་རྐྱེན་དུ་འབབ་པ་དང། དབུ་ཡོངས་སུ་
[048-94b6] རྒྱས་པ་དང། དབུ་སྐྲ་ནག་པ་དང། དབུ་སྐྲ་མཉམ་པ་དང། དབུ་སྐྲ་དྲི་ཞིམ་པ་དང། དབུ་སྐྲ་མི་གཤོར་བ་དང། དབུ་སྐྲ་མི་འཛིང་པ་དང། དབུ་སྐྲ་བྱིན་གྱིས་ཕྲ་བ་དང། དབུ་སྐྲ་ལྕང་
[048-94b7] ལོར་འཁྲིལ་བ་དང་ལྡན་པ་ལགས་སོ། །རྒྱལ་པོ་ཆེན་པོ། གཞོན་ནུ་དོན་ཐམས་ཅད་གྲུབ་པ་དེ་ནི་དབུ་སྐྲ་དཔལ་གྱི་བེའུ་དང། བཀྲ་ཤིས་དང། གཡུང་དྲུང་འཁྱིལ་བ་དང། སྡོང་


[048-95a0] [95A] 
[048-95a1] ༄༅། །རིས་ཀྱི་དབྱིབས་ལྟ་བུའི་དབུ་སྐྲ་དང་ལྡན་པའོ། །རྒྱལ་པོ་ཆེན་པོ། འདི་དག་ནི་གཞོན་ནུ་དོན་ཐམས་ཅད་གྲུབ་པའི་དཔེ་བྱད་བཟང་པོ་བརྒྱད་ཅུ་སྟེ། དེ་དག་དང་
[048-95a2] ལྡན་པས་གཞོན་ནུ་དོན་ཐམས་ཅད་གྲུབ་པ་ནི་ཁབ་ན་བཞུགས་པར་མི་འགྱུར་གྱི། གདོན་མི་འཚལ་བར་རབ་ཏུ་འབྱུང་བའི་སླད་དུ་མངོན་པར་འབྱུང་བར་འགྱུར་རོ། །དེ་ནས་རྒྱལ་
[048-95a3] པོ་ཟས་གཙང་མས་དྲང་སྲོང་ཆེན་པོ་ནག་པོ་ལས་གཞོན་ནུའི་ལུང་བསྟན་པ་དེ་ཐོས་ནས་ཚིམ་ཞིང་མགུ་ལ་ཡིད་རངས་ཏེ་རབ་ཏུ་དགའ་ཞིང་དགའ་བ་དང། ཡིད་བདེ་བ་སྐྱེས་ནས་སྟན་
[048-95a4] ལས་ལངས་ཏེ་བྱང་ཆུབ་སེམས་དཔའི་རྐང་པ་གཉིས་ལ་ཕྱག་འཚལ་ནས་ཚིགས་སུ་བཅད་པ་འདི་སྨྲས་སོ། །ཁྱོད་ལ་ལྷ་ཀུན་ཕྱག་འཚལ་ཞིང། །དྲང་སྲོང་རྣམས་ཀྱིས་མཆོད་
[048-95a5] གྱུར་ཏེ༑ ༑འཇིག་རྟེན་ཀུན་གྱི་མཆོད་རྟེན་པས། །བདག་ཀྱང་ཁྱོད་ལ་ཕྱག་འཚལ་ལོ། །དགེ་སློང་དག་དེ་ལྟར་རྒྱལ་པོ་ཟས་གཙང་མས་དྲང་སྲོང་ཆེན་པོ་ནག་པོ་དང། སྣག་གི་ཚ་བོ་
[048-95a6] མིས་བྱིན་དང་བཅས་ཏེ་ཁ་ཟས་ཚུལ་དང་འདྲ་བས་ཚིམ་པར་བྱས་ནས་གོས་བསྐོན་ཏེ་བསྐོར་བ་བྱས་སོ། །དེ་ནས་དྲང་སྲོང་ཆེན་པོ་ནག་པོ་གནས་དེ་ཉིད་ནས་རྫུ་འཕྲུལ་གྱིས་ནམ་
[048-95a7] མཁའ་ལས་རང་གི་གནས་ག་ལ་བ་དེར་སོང་ངོ། །དེ་ནས་དྲང་སྲོང་ཆེན་པོ་ནག་པོས་བྲམ་ཟེའི་ཁྱེའུ་མིས་བྱིན་ལ་འདི་སྐད་ཅེས་སྨྲས་སོ། །མིས་བྱིན། ཁྱོད་ཀྱིས་ནམ་སངས་རྒྱས་


[048-95b0] [95B] 
[048-95b1] དེའི་བསྟན་པ་ལ་རབ་ཏུ་བྱུང་ཞིག་དང། དེ་ནི་ཁྱོད་ཀྱི་ཡུན་རིང་པོའི་དོན་དང། ཕན་པ་དང་བདེ་བར་འགྱུར་རོ། །དེ་ལ་འདི་སྐད་
[048-95b2] ཅེས་བྱ་སྟེ། ལྷ་ཡི་ཚོགས་རྣམས་ནམ་མཁའི་ངོས་ལ་གནས་ཏེ་སངས་རྒྱས་སྒྲ་སྒྲོག་པ། །ལྷ་ཡི་དྲང་སྲོང་ནག་པོ་རི་སུལ་གནས་པས་མཐོང་ནས་དགའ་མཆོག་ཐོབ། །འདི་ན་སྲོག་
[048-95b3] ཆགས་རྣམས་ཀྱི་དགའ་སྐྱེད་སངས་རྒྱས་ཞེས་བྱའི་ཚིག་འདི་ཅི་།བདག་གི་ལུས་ཀྱང་རབ་སིམ་གྱུར་ཅིང་སེམས་བདེ་མཆོག་ཏུ་ཞི་བར་གྱུར། །ལྷ་འམ་འོན་ཏེ་ལྷ་མི་ན་ཡང་ན་ནམ་
[048-95b4] མཁའ་ལྡིང་ངམ་མི་འམ་ཅི། །སངས་རྒྱས་ཞེས་བྱ་དགའ་དང་མོས་བྱེད་ཚིག་འདི་སྔོན་ཆད་མཐོས་ཅི། །ལྷ་ཡི་མིག་གི་ཕྱོགས་བཅུར་རི་དང་ས་དང་རྒྱ་མཚོ་རྣམས་ལ་བལྟས། །ཕྱིས་
[048-95b5] ཡངས་རི་མཚོ་ལ་རྨད་དུ་བྱུང་བ་རྣམ་པ་སྣ་ཚོགས་མཐོང། །འོད་གསལ་མཛེས་པ་ལུས་ལ་སིམ་བྱེད་འདི་ནི་རབ་ཏུ་བཟང་སྣང་ཞིང་།ཇི་ལྟར་རི་ཡི་རྩེ་མོ་རྣམས་སུ་བྱི་རུའི་མྱུ་གུ་ཐོན་གྱུར་
[048-95b6] ལ༑ ༑ཤིང་ལྗོན་རྣམས་ཀྱང་མེ་ཏོག་བཟང་རྒྱས་སྣ་ཚོགས་འབྲས་བུས་བརྒྱན་གྱུར་ལས། །སྲིད་པ་གསུམ་དུ་དཀོན་མཆོག་དམ་པ་མྱུར་དུ་འབྱུང་བར་ཤིན་ཏུ་གསལ། །ས་འདི་ཐམས་ཅད་
[048-95b7] མཉམ་ཤིང་དྲི་མེད་ལག་མཐིལ་བཞིན་དུ་སྣང་བ་དང། །ལྷ་རྣམས་དགའ་ཞིང་ནམ་མཁའི་དཀྱིལ་ན་གོས་ཀྱི་གཡབ་མོ་འབྱིན་གྱུར་ལ་།ཀླུ་རྒྱལ་རྒྱ་མཚོའི་གནས་ཀྱི་སྟེང་ན་རིན་ཆེན་རྨད་


[048-96a0] [96A] 
[048-96a1] ༄༅། །བྱུང་འཕྱོ་བ་ལས། །ཛམྦུའི་གླིང་དུ་རྒྱལ་བའི་དཀོན་མཆོག་ཆོས་ཀྱི་འབྱུང་གནས་ངེས་པར་འབྱུང། །ངན་སོང་ཞི་ཞིང་སྡུག་བསྔལ་བྲལ་ཏེ་སེམས་ཅན་རྣམས་
[048-96a2] ནི་བདེར་ལྡན་ལ། །ལྷ་ཡི་ཚོགས་རྣམས་ནམ་མཁའི་དཀྱིལ་ལ་དགའ་དང་ལྡན་པར་རྒྱུ་བ་དང། །ཇི་ལྟར་ལྷ་ཡི་གླུ་དབྱངས་སྒྲ་སྙན་ཡིད་དུ་འོང་བ་གྲགས་པ་ལས། །སྲིད་པ་གསུམ་
[048-96a3] འདིར་དཀོན་མཆོག་འབྱུང་འགྱུར་དེ་ཡི་ལྟས་སུ་གདོན་མི་ཟ། །ཛམྦུའི་གླིང་འདིར་དྲང་སྲོང་ནག་པོས་ལྷ་ཡི་མིག་གིས་རྣམ་བལྟས་ན། །སེར་སྐྱའི་གྲོང་ན་རྒྱལ་པོ་ཟས་གཙང་གྲོང་
[048-96a4] ཁྱེར་དམ་པ་ཡོད་པ་དེར། །མཐུ་ཆེན་མཐུ་ལྡན་མཚན་དང་བསོད་ནམས་གཟི་བརྗིད་རྒྱས་པ་བཙས་པ་མཐོང། །མཐོང་ནས་དགའ་མགུ་རངས་ཤིང་བདེ་བའི་ཡིད་སྐྱེས་མཐུ་ཡང་
[048-96a5] སྐྱེས་པར་གྱུར། །དེ་ནས་ངོ་མཚར་རྙེད་དེ་རང་གི་སློབ་མ་ལྷན་ཅིག་རིངས་སུ་དོང། །ཕྱིན་ནས་སེར་སྐྱར་བརྗོད་པའི་རྒྱལ་པོའི་གྲོང་ཁྱེར་མཆོག་གི་སྒོར་འདུག་སྟེ། །ཞབས་འབྲིང་
[048-96a6] སྲོག་ཆགས་བྱེ་བ་ཁྲག་ཁྲིག་མང་པོ་དྲང་སྲོང་དེས་མཐོང་ནས་།སྒོ་བ་དེ་ལ་སྨྲས་པ་ཆབ་སྒོར་དྲང་སྲོང་ཕྱིན་ཅེས་མྱུར་དུ་གསོལ། །དེ་མཉན་མྱུར་དུ་ཕོ་བྲང་ནང་ཕྱིན་རྒྱལ་པོ་ལ་
[048-96a7] ནི་དེ་བསྙད་པ། །ལྷ་གཅིག་དྲང་སྲོང་རྒས་འཁོགས་དཀའ་ཐུབ་ཆེན་པོ་ཅན་ཞིག་ཆབ་སྒོར་མཆིས། །དྲང་སྲོང་མཆོག་དེ་རྒྱལ་པོའི་ཕོ་བྲང་ནང་དུ་མཆི་བར་དགའ་ཞེས་མཆི། །


[048-96b0] [96B] 
[048-96b1] སྩལ་གསོལ། །དེ་ནས་དེ་ཡི་སྟན་བཏིང་རྒྱལ་པོས་ཁྱོད་སོང་ནང་དུ་བོས་ཞེས་བསྒོ། །དྲང་སྲོད་ནག་པོས་སྒོ་བའི་ཚིག་
[048-96b2] ཐོས་དགའ་མགུ་བདེ་དང་ལྡན་པར་གྱུར། །སྐོམ་པ་བསིལ་བའི་ཆུ་འདོད་བཀྲེས་པས་གདུངས་པ་ཟས་ལ་མོས་པ་ལྟར། །དྲང་སྲོང་དམ་པ་དེ་ཡང་སེམས་ཅན་མཆོག་དེ་མཐོང་དུ་
[048-96b3] མངོན་པར་དགའ། །རྒྱལ་པོ་རྒྱལ་གྱུར་སྐུ་ཚེ་རིང་སྲུང་གསོལ་ཞེས་དགའ་བས་དེ་སྐད་སྨྲས། །སྙན་པར་བརྗོད་ནས་ཡིད་དུལ་དབང་པོ་ཞི་ཞིང་དེས་པ་སྟན་ལ་འདུག། རྒྱལ་པོས་གུས་
[048-96b4] པར་སྨྲ་བྱས་དྲང་སྲོང་ཐུབ་པ་དེ་ལ་ཚིག་བརྗོད་པ། །རྒྱལ་པོའི་ཕོ་བྲང་འདིར་བྱོན་རྒྱུ་ཅི་ཐུབ་པས་བདག་ལ་མྱུར་དུ་གསུངས་།ཁྱོད་ཀྱི་སྲས་བལྟམས་གཟུགས་མཆོག་ཕ་རོལ་ཕྱིན་
[048-96b5] ཅིང་གཟི་བརྗིད་ཆེ་དང་ལྡན། །མཐུ་ཆེན་མཚན་རབ་སུམ་ཅུ་གཉིས་ཀྱིས་ཀུན་ནས་བརྒྱན་མངའ་བ། །རྒྱལ་པོ་ཁྱོད་སྲས་ཐམས་ཅད་དོན་གྲུབ་དེ་ནི་མཐོང་བར་བདག་དགའ་སྟེ། །དེ་
[048-96b6] སླད་འདིར་མཆིས་རྒྱལ་པོ་བདག་ལ་འཚལ་བ་གཞན་ནི་ཡོང་མ་མཆིས་།ལེགས་སོ་ལེགས་པར་བྱོན་ཏེ་མཉེལ་ཏམ་མ་མཉེལ་ཁྱོད་མཐོང་བདག་དགའ་འོ། །མཆོག་སྦྱིན་གཞོན་
[048-96b7] ནུ་དེ་ཉལ་དེ་ལྟར་བལྟ་བའི་སྐབས་ནི་མ་མཆིས་ཀྱི། །རེ་ཞིག་ཡུད་ཙམ་གཞེས་དང་འདི་ནི་ཟླ་བ་ཉ་བ་དྲི་མེད་པ། །སྐར་མའི་ཚོགས་ཀྱིས་བརྒྱན་པ་འདྲ་བའི་དྲི་མེད་གཟིགས་བར་


[048-97a0] [97A] 
[048-97a1] ༄༅། །འགྱུར༑ ༑གང་ཚེ་ཁ་ལོ་སྒྱུར་མཆོག་ཟླ་བ་རྒྱས་པའི་འོད་མངའ་དེ་སད་བ། །དེ་ཚེ་རྒྱལ་པོས་འོད་འབར་གཟུགས་འཆང་ཉི་ལས་འཕགས་འོད་པང་བླངས་ཏེ། །
[048-97a2] འདི་ལྟར་དྲང་སྲོང་ལྷ་མིས་མཆོད་པ་གསེར་མཆོག་གཟུགས་ལྡན་དེ་གཟུགས་ཤིག་དྲང་སྲོང་ནག་པོས་དེ་ཡི་རྐང་པ་མཛེས་པ་འཁོར་ལོའི་མཚན་ཅན་མཐོང། །དེ་ནས་ལངས་ཏེ་
[048-97a3] ཐལ་མོ་སྦྱར་ནས་རྐང་པ་གཉིས་ལ་ཕྱག་འཚལ་ཏེ། །བདག་ཉིད་ཆེན་པོ་བསྟན་བཅོས་མཁས་པས་པང་དུ་བླངས་ནས་བསམ་ཞིང་བལྟས་།དེས་ནི་མཐུ་ཆེན་མཐུ་ལྡན་མཚན་གྱི་
[048-97a4] མཆོག་གིས་བརྒྱན་པ་མཐོང་གྱུར་ནས། །མགོ་ལྕོགས་རིག་བྱེད་བསྟན་བཅོས་མཁས་པ་དེས་ནི་དེ་ལ་རྣམ་གཉིས་མཐོང། །སྟོབས་ལྡན་འཁོར་ལོས་བསྒྱུར་བའི་རྒྱལ་པོའམ་
[048-97a5] སངས་རྒྱས་འཇིག་རྟེན་གཙོ་བོར་འགྱུར། །ཤིན་ཏུ་མི་དགའ་ལུས་དང་སེམས་ཀྱི་མཆི་མ་བླགས་ཏེ་ཤུགས་རིང་ཕྱུང། །རྒྱལ་པོ་མཆོག་ཀྱང་དངངས་པར་གྱུར་ནས་བྲམ་ཟེ་ཅི་སླད་
[048-97a6] བཤུམས་ཞེས་སྨྲ། །དྲང་སྲོང་ནག་པོས་བདག་གི་དོན་གྲུབ་བ་གེགས་ཤིག་མ་གཟིགས་སམ། །དྲང་སྲོང་ཅི་སླད་བཤུམས་མཛད་དགེ་སྡིག་གང་གཟིགས་བདག་ལ་མེད་པར་
[048-97a7] གསུངས། །ཁྱོད་སྲས་དོན་ཀུན་གྲུབ་ལ་བར་ཆད་སྡིག་ཏུ་འགྱུར་བ་མ་མཆིས་ཏེ། །བདག་ལ་བདག་ཉིད་རྒས་ཤིང་འདི་ལྟར་འཁོགས་པར་གྱུར་ཅེས་མྱ་ངན་བགྱིད། །འདི་ནི་སངས་


[048-97b0] [97B] 
[048-97b1] འགྱུར། །བདག་གིས་དགའ་བ་ཐོབ་པས་ཡིད་ཀྱིས་མི་མཐོང་ངོ་ཞེས་དེ་སླད་དུ། །འདི་ཡི་སྐུ་ལ་མཚན་རབ་སུམ་ཅུ་རྩ་
[048-97b2] གཉིས་དྲི་མེད་མངའ་བ་ལས། །རྣམ་པ་གཉིས་སུ་འགྱུར་ཏེ་གསུམ་དུ་མ་མཆིས་རྒྱལ་པོ་མཁྱེན་པར་མཛོད། །འཁོར་ལོས་བསྒྱུར་བའི་རྒྱལ་འགྱུར་ཡང་ན་སངས་རྒྱས་འཇིག་རྟེན་གཙོ་
[048-97b3] པོར་བྱོན། །འདི་ནི་འདོད་པའི་ཡོན་ཏན་བཞེད་པར་མི་འགྱུར་ངེས་པར་སངས་རྒྱས་འགྱུར། །དྲང་སྲོང་ལུང་བསྟན་དེ་ཐོས་རྒྱལ་པོ་དགའ་ཞིང་བདེ་བ་ཐོབ་པར་གྱུར། །དེ་ནས་ལངས་ཏེ་ཐལ་
[048-97b4] མོ་སྦྱར་ནས་རྐང་པ་གཉིས་ལ་ཕྱག་ཀྱང་བྱས། །སྟོབས་མཆོག་ལྡན་པ་ཁྱོད་ནི་ལྷས་མཆོད་དྲང་སྲོང་རྣམས་ཀྱིས་བསྔགས་པ་སྟེ། །སྲིད་གསུམ་ཀུན་གྱི་འགྲོ་བའི་དེད་དཔོན་མཆོག་
[048-97b5] གྱུར་ཁྱོད་ལ་ཕྱག་འཚལ་ལོ། །དྲང་སྲོང་དགའ་བས་ཚ་བོ་དེ་ལ་སྨྲས་པ་ང་ཡི་གདམས་ངག་ཉོན། །གང་ཚེ་འདི་ནི་བྱང་ཆུབ་སངས་རྒྱས་འགྲོ་ལ་འཁོར་ལོ་བསྐོར་ཐོས་པ། །དེ་ཚེ་མྱུར་དུ་
[048-97b6] ཐུབ་པའི་བསྟན་ལ་རབ་བྱུང་མྱ་ངན་འདས་པ་འཐོབ། །དང་སྲོང་དམ་པ་དེ་ཡི་རྐང་ལ་ཕྱག་འཚལ་བསྐོར་བ་བྱས་ནས་ནི། །འདི་འདྲའི་སྲས་མངའ་ཁྱོད་ཀྱི་ཐོབ་པ་རྒྱ་ཆེན་ལེགས་པར་
[048-97b7] ཐོབ་ཅེས་སྨྲས། །འདི་ནི་འཇིག་རྟེན་ལྷ་དང་མིར་བཅས་ཆོས་ཀྱིས་ཚིམ་པར་མཛད་པར་འགྱུར། །དྲང་སྲོང་མཆོག་དེ་སེར་སྐྱའི་གནས་ནས་བྱུང་ནས་བདག་གནས་དགོན་པར་ཕྱིན།། །།


[048-98a0] [98A] 
[048-98a1] ༄༅། །འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། །བམ་པོ་དྲུག་པ། དགེ་སློང་དག་དེ་ལྟར་བྱང་ཆུབ་སེམས་དཔའ་བཙས་མ་ཐག་ཏུ་ལྷའི་བུ་
[048-98a2] དབང་ཕྱུག་ཆེན་པོས་གནས་གཙང་མའི་རིས་ཀྱི་ལྷའི་བུ་རྣམས་ལ་བོས་ཏེ་འདི་སྐད་ཅེས་སྨྲས་སོ། །གྲོགས་པོ་དག་བྱང་ཆུབ་སེམས་དཔའ་སེམས་དཔའ་ཆེན་པོ་གང་བསྐལ་
[048-98a3] པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པར་ཡོངས་སུ་སྦྱང་བ་བྱས་པ། སྦྱིན་པ་དང། ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་
[048-98a4] དང། ཐབས་དང། ཐོས་པ་དང། སྤྱོད་པ་དང། བརྟུལ་ཞུགས་དང་དཀའ་ཐུབ་ཅན། སྤྱད་པ་ལེགས་པར་སྤྱད་པ། བྱམས་པ་ཆེན་པོ་དང་སྙིང་རྗེ་ཆེན་པོ་དང། དགའ་བ་
[048-98a5] ཆེན་པོ་དང་ལྡན་པ། བཏང་སྙོམས་ཀྱིས་ཡང་དག་པར་འཕགས་པའི་བློ་ཅན། སེམས་ཅན་ཐམས་ཅད་ལ་ཕན་པར་བརྩོན་པ། བརྩོན་འགྲུས་བརྟན་པའི་གོ་ཆ་ལེགས་པར་
[048-98a6] བགོས་པ། སྔོན་གྱི་རྒྱལ་བ་ལ་དགེ་བའི་རྩ་བ་སྐྱེད་པས་བྱུང་བ། བསོད་ནམས་བརྒྱ་པའི་མཚན་གྱིས་ཡང་དག་པར་བརྒྱན་པ། རྟུལ་བ་ངེས་པར་བྱས་པ་དང་ལྡན་པ། ཕ་རོལ་གྱི་
[048-98a7] དམག་ཚོགས་རབ་ཏུ་འཇོམས་པ། དགའ་བའི་བསམ་པ་ཤིན་ཏུ་དྲི་མ་མེད་པ་ཕུན་སུམ་ཚོགས་པ། ཡེ་ཤེས་ཆེན་པོའི་ཏོག་གི་རྒྱལ་མཚན་ཅན་བདུད་ཀྱི་སྟོབས་མཐར་


[048-98b0] [98B] 
[048-98b1] སྟོང་གསུམ་གྱི་དེད་དཔོན་ཆེན་པོ། །ལྷ་དང་མིས་མཆོད་པ། མཆོད་སྦྱིན་ཆེན་པོའི་མཆོད་སྦྱིན་བྱས་པ། བསོད་ནམས་ཀྱི་ཚོགས་ཤིན་ཏུ་ཕུན་སུམ་ཚོགས་པ་དང་ལྡན་པ་
[048-98b2] འབྱུང་བའི་བསམ་པ་ཅན། སྐྱེ་བ་དང། རྒ་བ་དང། འཆི་བ་མཐར་འབྱིན་པ། ལེགས་པར་སྐྱེ་བས་སྐྱེས་པ། འགྲོ་བ་རྣམ་པར་བྱང་ཆུབ་པར་བྱེད་པ། བུ་རམ་ཤིང་པའི་རྒྱལ་པོའི་རིགས་
[048-98b3] སུ་སྐྱེས་ནས་མིའི་འཇིག་རྟེན་དུ་བྱུང་སྟེ། དེ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའི། ཚུར་ཤོག་བདག་ཅག་དེ་ལ་ཕྱག་འཚལ་ཞིང་རིམ་
[048-98b4] གྲོར་བྱ་བ་དང། བཀུར་སྟིར་བྱ་བ་དང། མངོན་པར་བསྟོད་པར་བྱ་བའི་ཕྱིར་འདོང་ངོ། །ལྷའི་བུ་ང་རྒྱལ་གྱི་ཟིལ་གྱིས་ནོན་པ་གཞན་དག་ཀྱང་བདག་ཅག་བྱང་ཆུབ་སེམས་དཔའ་ལ་ཕྱག་
[048-98b5] འཚལ་བ་མཐོང་བ་དང། དེ་དག་ཀྱང་ང་རྒྱལ་དང། དྲེགས་པ་དང། རྒྱགས་པ་གཏོང་བར་འགྱུར་ཏེ། བྱང་ཆུབ་སེམས་དཔའ་ལ་ཕྱག་འཚལ་ཞིང་རིམ་གྲོ་དང་བཀུར་སྟི་བྱེད་པར་བྱ་
[048-98b6] བའི་ཕྱིར་འདོང་ངོ། །དེ་ནི་ལྷའི་བུ་དེ་དག་ལ་ཡུན་རིང་པོའི་དོན་དང། ཕན་པ་དང། བདེ་བ་དང། འཆི་བ་མེད་པ་འཐོབ་པའི་བར་དུ་འགྱུར་རོ། །རྒྱལ་པོ་ཟས་གཙང་མ་རྒྱལ་བ་འཕེལ་
[048-98b7] བའང་རྗེས་སུ་བསྒྲགས་པར་འགྱུར་རོ། །བྱང་ཆུབ་སེམས་དཔའ་ཡང་དེ་ཁོ་ནའི་ལུང་བསྟན་པས་ལུང་བསྟན་ཏེ་བདག་ཅག་ཕྱིར་འོང་བར་བྱའོ། །དེ་སྐད་ཅེས་བསྒོ་ནས་ལྷའི་བུ་དབང་


[048-99a0] [99A] 
[048-99a1] ༄༅། །ཕྱུག་ཆེན་པོ་ལྷའི་བུ་བརྒྱ་སྟོང་ཕྲག་བཅུ་གཉིས་ཀྱིས་ཡོངས་སུ་བསྐོར་ཅིང་མདུན་དུ་བདར་ནས་སེར་སྐྱའི་གནས་ཀྱི་གྲོང་ཁྱེར་ཆེན་པོ་ཐམས་ཅད་འོད་ཀྱིས་
[048-99a2] རྒྱས་པར་བཀང་སྟེ་རྒྱལ་པོ་ཟས་གཙང་མའི་ཕོ་བྲང་ག་ལ་བ་དེར་སོང་ནས་ཕྱིན་པ་དང། སྒོ་བས་རྒྱལ་པོ་ལ་གསོལ་ཏེ། རྒྱལ་པོས་གནང་ནས་རྒྱལ་པོའི་ཕོ་བྲང་དུ་ཕྱིན་ཏེ་བྱང་
[048-99a3] ཆུབ་སེམས་དཔའི་རྐང་པ་ལ་མགོ་བོས་ཕྱག་འཚལ་ནས་བླ་གོས་ཕྲག་པ་གཅིག་ཏུ་གཟར་ཏེ་ལན་བརྒྱ་སྟོང་ཕྲག་དུ་མར་བསྐོར་བ་བྱས་ནས་བྱང་ཆུབ་སེམས་དཔའ་པང་དུ་བླངས་
[048-99a4] ཏེ་རྒྱལ་པོ་ཟས་གཙང་མ་ལ་དགའ་བར་བྱ་བའི་ཕྱིར་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། དགྱེས་པའི་དམ་པར་དགྱེས་པར་མཛོད་ཅིག་དེ་ཅིའི་སླད་དུ་ཞེ་ན། རྒྱལ་པོ་ཆེན་
[048-99a5] པོ༑ བྱང་ཆུབ་སེམས་དཔའི་སྐུ་མཚན་དང་དཔེ་བྱད་བཟང་པོས་ལེགས་པར་བརྒྱན་པ་དང། གཞོན་ནུས་ལྷ་དང། མི་དང། ལྷ་མ་ཡིན་དུ་བཅས་པའི་འཇིག་རྟེན་ཁ་དོག་དང་
[048-99a6] གཟི་བརྗིད་དང། གྲགས་པ་དང། དཔལ་གྱིས་ཟིལ་གྱིས་ནོན་པ་ལས་ན་རྒྱལ་པོ་ཆེན་པོ། བྱང་ཆུབ་སེམས་དཔའ་ནི་གདོན་མི་འཚལ་བར་བླ་ན་མེད་པ་ཡང་དག་པར་རྫོགས་
[048-99a7] པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ་།དགེ་སློང་དག་དེ་ལྟར་ལྷའི་བུ་དབང་ཕྱུག་ཆེན་པོ་གནས་གཙང་མའི་རིས་ཀྱི་ལྷའི་བུ་མང་པོ་དང་ལྷན་ཅིག་ཏུ་


[048-99b0] [99B] 
[048-99b1] རིམ་གྲོ་ཆེན་པོ་བྱས་ཏེ། དེ་ཁོ་ནའི་ལུང་བསྟན་པས་བྱང་ཆུབ་སེམས་དཔའ་ལུང་བསྟན་ནས་ཕྱིར་བདག་གི་གནས་སུ་སོང་ངོ། །དེ་ལ་འདི་སྐད་
[048-99b2] ཅེས་བྱ་སྟེ། ཡོན་ཏན་རྒྱ་མཚོའི་ཕ་རོལ་ཕྱིན་པ་དེ་བལྟམས་པ་།ལྷ་ཡི་དབང་པོས་ཤེས་ནས་དགའ་སྟེ་ལྷ་ལ་སྨྲས། །དེ་ཐོས་འགྱུར་བའང་བསྐལ་པ་བྱེ་མང་ཤིན་ཏུ་དཀའ། །ཚུར་ཤོག་
[048-99b3] མི་ཡི་དབང་པོ་དེ་ལ་མཆོད་དུ་འདེང། །རིན་ཆེན་ནོར་བུས་གཙུག་ནི་ལེགས་བརྒྱན་སྤྱོད་ལམ་ལྡན། །གཙུག་ཕུད་མཛེས་པ་འཕྱང་བ་རྣམ་པར་དག་པའི་ལྷ། །སྟོང་ཕྲག་བཅུ་གཉིས་ཚང་
[048-99b4] བ་སེར་སྐྱའི་གནས་མཆོག་ཏུ། །མྱུར་དུ་ལྷགས་ནས་རྒྱལ་པོའི་སྒོ་ཡི་དྲུང་ན་སྡོད། །དེ་དག་རྣམས་ཀྱིས་སྒོ་བ་ལ་ནི་ཡིད་འོང་སྨྲས་།རྒྱལ་པོའི་ཕོ་བྲང་སོང་སྟེ་ཐུགས་སུ་ཆུད་པར་གསོལ། །
[048-99b5] ཆབ་སྒོ་བས་ཀྱང་ཆིག་དེ་མཉན་ནས་ནང་དུ་སོང། །ཐལ་མོ་སྦྱར་ནས་རྒྱལ་པོ་དེ་ལ་འདི་སྐད་སྨྲས། །ལྷ་གཅིག་རྟག་ཏུ་རྒྱལ་གྱུར་སྐུ་ཚེ་རིང་དུ་སྲུངས། །བསོད་ནམས་ཡངས་པ་རྣམ་དག་
[048-99b6] འོད་ཅན་ཆབ་སྒོར་མཆིས། །རིན་ཆེན་ནོར་བུས་གཙུག་ནི་ལེགས་བརྒྱན་སྤྱོད་ལམ་ལྡན། །ཟླ་བ་ཉ་ལྟར་བཞིན་བཟང་ཟླ་ལྟར་དྲི་མེད་འོད། །རྒྱལ་པོ་ད་དག་གང་དུ་མཆི་ཡང་གྲིབ་མི་
[048-99b7] གདའ༑ ༑སུག་པ་འདོར་ཡང་གོམ་པའི་སྒྲ་དག་ཐོས་མི་འགྱུར། །དོག་སར་རྒྱུ་བ་བགྱིད་ཀྱང་རྡུལ་ནི་ཡོང་མི་ལྡང། །སྐྱེ་བོ་རྣམས་ཀྱང་དེ་དག་མཐོང་ན་ངོམས་མི་འགྱུར། །དེ་དག་ལུས་


[048-100a0] [100A] 
[048-100a1] ༄༅། །ཀྱི་འོད་ནི་ཤིན་ཏུ་རྒྱ་ཆེན་གསོལ། །ཚིག་ཀྱང་ཡིད་དུ་མཆིས་ཏེ་མི་ལ་དཔེ་མ་མཆིས། །ཟབ་ཅིང་འཇམ་མཉེན་སྙན་པ་འབྱུང་བའི་གནས་ལས་ན། །དེ་དག་
[048-100a2] མི་མ་ལགས་ཀྱི་ལྷ་ཚོགས་ལགས་སྙམ་བགྱིད། །མེ་ཏོག་མཆོག་ཕྲེང་ཕྱུག་པ་དར་གྱི་ལྡ་ལྡི་དག་ཀུན་གྱི་ལག་ན་ཐོགས་ནས་གུས་དང་བཅས་པར་སྡོད། །རྒྱལ་པོ་ལྷ་རྣམས་
[048-100a3] དེ་དག་གཞོན་ནུ་ལྷ་ཡི་ལྷ། །བལྟ་བར་འཚལ་ཞིང་མཆོད་པའི་སླད་དུ་མཆིས་སུ་ངེས། །རྒྱལ་པོས་དེ་སྐད་ཚིག་ཐོས་རབ་ཏུ་དགར་གྱུར་ནས། །སོང་སྟེ་ཀུན་ཀྱང་ཕོ་བྲང་ནང་དུ་
[048-100a4] གཤེགས་ཞེས་གྱིས། །དེ་དག་ཡོན་ཏན་སྤྱོད་ལམ་ཁྱོད་ཀྱིས་སྨྲས་ལྟར་ན། །རྫུ་འཕྲུལ་དེ་འདྲ་བ་ནི་མི་ལ་གང་ཡང་མེད། །སྒོ་བས་ཐལ་མོ་སྦྱར་ཏེ་ལྷ་ལ་འདི་སྐད་སྨྲས། །རྒྱལ་
[048-100a5] པོས་གནང་གི་ཁྱེད་ཅག་ནང་དུ་བཞུད་དུ་གསོལ། །ལག་ན་ཕྲེང་ཐོགས་དེ་དག་དགའ་མགུ་ཡིད་རངས་ཏེ། །ལྷ་ཡི་གནས་དང་འདྲ་བའི་རྒྱལ་པོའི་ཁྱིམ་དུ་ཞུགས། །ལྷ་མཆོག་དེ་
[048-100a6] དག་ཁྱིམ་དུ་ཕྱིན་པར་མཐོང་ནས་ནི། །རྒྱལ་པོ་སྟན་ལས་ལངས་ཏེ་ཐལ་མོ་སྦྱར་བྱས་ནས། །རིན་ཆེན་རྩ་བ་ཅན་གྱི་ཁྲི་གདན་བཤམས་པ་འདིར། །ཐུགས་བརྩེ་མཛད་པའི་ཐུགས་
[048-100a7] ཀྱིས་ཁྱེད་ཅག་བཞུགས་སུ་གསོལ། །ང་རྒྱལ་དྲེགས་མེད་དེ་དག་སྟན་ལ་འཁོད་པར་གྱུར། །བདག་ཅག་ཅི་སླད་འདིར་མཆིས་རྒྱལ་པོ་གསན་དུ་གསོལ། །ཁྱོད་སྲས་རྣམ་དག་སྐུ་


[048-100b0] [100B] 
[048-100b1] །ཤིན་ཏུ་ལེགས་པའི་ཞབས་ལྡན་བདག་ཅག་མཐོང་བར་འཚལ། །གང་གི་འགྲོ་བ་གང་དང་སྦྱོར་བ་གང་ཅིར་འགྱུར། །མཚན་བཟང་མཚན་གྱི་ཆོ་
[048-100b2] ག་དག་ནི་བདག་ཅག་འཚལ། །དེ་བས་རྒྱལ་པོའི་དམ་པ་མི་དགྱེས་སྤང་བར་མཛོད། །སྣ་ཚོགས་མཚན་གྱི་ཡན་ལག་བརྒྱན་པ་བལྟ་བར་འཚལ། །རྒྱལ་པོ་བུད་མེད་ཚོགས་ཀྱིས་བསྐོར་
[048-100b3] བ་དེ་རབ་དགའ། །གཞོན་ནུ་མེ་ཡི་འོད་ལྟར་འབར་བ་པང་དུ་བླངས་།ལྷ་མཆོག་གཙུག་ཕུད་འཕྱང་བ་དག་ནི་ཉེ་བར་བསྙེན། །ཐོག་མ་སྒོར་བྱུང་སྟོང་གསུམ་འདི་དག་ཀུན་ཏུ་གཡོས། །
[048-100b4] ལྷ་མཆོག་དེ་དག་འདྲེན་པའི་ཞབས་དང་སེན་མོ་ནི། །ཟངས་མདོག་དྲི་མེད་རྣམ་དག་གཟི་བརྗིད་ལྡན་མཐོང་ནས། །གཙུག་ཕུད་འཕྱང་བ་དེ་དག་མྱུར་དུ་ལངས་པར་གྱུར། །དྲི་མ་མེད་པའི་
[048-100b5] འོད་ཀྱི་ཞབས་ལ་མགོས་ཕྱག་འཚལ། །འདི་འདྲའི་མཚན་དང་འདི་འདྲར་ལྟ་བ་དཔལ་ཅན་དང། །འདི་འདྲའི་བསོད་ནམས་གཟི་བརྗིད་སྤྱི་གཙུག་མི་མཐོང་དང། །མཛོད་སྤུ་ནས་ནི་རྒྱ་
[048-100b6] ཆེན་འོད་འབྱུང་འདི་འདྲ་ལས། །བདུད་རྣམས་ཕམ་མཛད་བྱང་ཆུབ་བརྙེས་འགྱུར་གདོན་མི་འཚལ། །མུན་སེལ་ཉོན་མོངས་བྲལ་བའི་ཡོན་ཏན་བརྟགས་ནས་སུ། །ཡང་དག་ཡོན་ཏན་
[048-100b7] ཇི་ལྟར་དོན་མཐོང་དེ་ལ་བསྟོད། །སྐྱེ་དང་རྒ་དང་འཆི་དང་ཉོན་མོངས་དགྲ་བསལ་བའི། །སེམས་ཅན་རིན་ཆེན་འདི་ནི་རིང་པོར་མི་ཐོགས་འབྱུང། །ཡོངས་རྟོག་འདོད་ཆགས་ཡུལ་གྱི་


[048-101a0] [101A] 
[048-101a1] ༄༅། །གཙུབ་མས་བསྐྱེད་པ་ཡི། །རྣམ་གསུམ་མེས་ནི་སྲིད་གསུམ་ཀུན་འབར་ཡོངས་གདུངས་པར། །དཔའ་ཁྱོད་ཆོས་ཀྱི་སྤྲིན་གྱིས་སྟོང་གསུམ་བཀད་ནས་ནི། །འཆི་
[048-101a2] མེད་ཆར་གྱིས་ཉོན་མོངས་གདུང་བ་ཞི་མཛད་འགྱུར། །བྱམས་པའི་གསུང་མངའ་ཐུགས་རྗེ་ལྡན་པ་འཇམ་པའི་གསུང། །ཚངས་པའི་སྒྲ་དབྱངས་ཡིད་འོང་གསུང་དུ་སྒྲོག་མཛད་པ། །
[048-101a3] སྟོང་གསུམ་ཀུན་ཏུ་གོ་ཞིང་འགྲོ་བ་གོར་འགྱུར་བ། །བཅོམ་ལྡན་ཁྱོད་ཀྱིས་སངས་རྒྱས་གསུང་ཆེན་མྱུར་དུ་སྒྲོག་སྲིད་པའི་འདོད་ཆགས་བཅིངས་བྱིང་སྲིད་པའི་རྩེར་གནས་
[048-101a4] པ༑ ༑མུ་སྟེགས་ཅན་གྱི་ཚོགས་དན་ལོག་པར་ལྟ་བ་བཅོམ། །ཁྱོད་ཀྱི་རྒྱུ་ལ་བརྟེན་དང་སྟོང་པའི་ཆོས་ཐོས་ནས། །སེངྒེས་ཝ་ཚོགས་བཞིན་དུ་དེ་དག་འབྱེར་བར་འགྱུར། །ཉོན་མོངས་
[048-101a5] ཆེན་པོའི་དུ་བ་མ་རིག་བསྒྲིབས་བསལ་ཏེ། །ཀུན་ཏུ་བྱུང་བ་སྐྱེ་བོ་ངེས་པར་སྣང་བྱེད་པའི། །ཡེ་ཤེས་འོད་འཕྲོ་ཤེས་རབ་འོད་རིག་གཟིགས་པ་ཡིས། །འགྲོ་བ་ཀུན་གྱི་མུན་པ་ཆེན་པོ་
[048-101a6] བསལ་བར་གསོལ། །གང་དུ་སེམས་ཅན་དག་པ་རྨད་བྱུང་འདི་འདྲ་བྱུང། །ལྷ་དང་མི་རྣམས་ཀྱིས་ནི་རྙེད་པ་རྒྱ་ཆེན་ཐོབ། །རྣམ་པར་རྟོགས་པར་མཛད་པའི་སེམས་ཅན་རིན་ཆེན་
[048-101a7] འདིས༑ ༑ངན་སོང་ལམ་བཅད་ལྷ་ཡི་ལམ་ནི་གཏོད་པར་འགྱུར། །སེར་སྐྱའི་གནས་སུ་ལྷ་ཡི་མེ་ཏོག་ཆར་ཕབ་ནས། །བསྐོར་བ་བྱས་ཏེ་གུས་པར་བསྟོད་པ་བྱས་ནས་ནི། །སངས་རྒྱས་


[048-101b0] [101B] 
[048-101b1] །ལྷ་ཚོགས་དེ་དག་ཚུལ་དུ་ཤིས་པར་མཁའ་ལས་དོང། །བལྟམས་པའི་ལེའུ་སྟེ། བདུན་པའོ།། །།དགེ་སློང་དག་དེ་ལྟར་
[048-101b2] བྱང་ཆུབ་སེམས་དཔའ་གང་གི་ནུབ་མོ་བཙས་པ་དེ་ཉིད་ཀྱི་ནུབ་མོ་རྒྱལ་རིགས་དང། བྲམ་ཟེ་དང། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུ་རྣམས་སུ་བུ་མོ་ཉི་ཁྲི་བཙས་པར་
[048-101b3] གྱུར་ཏེ༑ དེ་དག་ཐམས་ཅད་ཀྱང་དེ་དག་གི་ཕ་མ་རྣམས་ཀྱིས་བྱང་ཆུབ་སེམས་དཔའ་ལ་རིམ་གྲོ་བྱ་བ་དང། བསྙེན་བཀུར་བྱ་བའི་ཕྱིར་ཕུལ་ལོ། །རྒྱལ་པོ་ཟས་གཙང་མས་ཀྱང་བུ་མོ་
[048-101b4] ཉི་ཁྲི་བྱང་ཆུབ་སེམས་དཔའ་ལ་རིམ་གྲོ་བྱ་བ་དང། བསྙེན་བཀུར་བྱ་བའི་ཕྱིར་ཕུལ་ལོ། །མཛའ་བཤེས་དང། བློན་པོ་དང། ཉེ་དུ་དང། སྣག་གི་གཉེན་མཚམས་དག་གིས་ཀྱང་
[048-101b5] བྱང་ཆུབ་སེམས་དཔའ་ལ་རིམ་གྲོ་བྱ་བ་དང། བསྙེན་བཀུར་བྱ་བའི་ཕྱིར་བུ་མོ་ཉི་ཁྲི་ཕུལ་ལོ། །བློན་པོའི་འཁོར་རྣམས་ཀྱིས་ཀྱང་བྱང་ཆུབ་སེམས་དཔའ་ལ་རིམ་གྲོ་དང་
[048-101b6] བསྙེན་བཀུར་བྱ་བའི་ཕྱིར་བུ་མོ་ཉི་ཁྲི་ཕུལ་ལོ། །དགེ་སློང་དག་།དེའི་ཚེ་ཤཱཀྱ་རྒན་རབས་རྒན་རབས་རྣམས་འདུས་ནས་རྒྱལ་པོ་ཟས་གཙང་མ་ལ་འདི་སྐད་ཅེས་སྨྲས་སོ། །ལྷ་མཁྱེན་
[048-101b7] པར་མཛད་དུ་གསོལ། གཞོན་ནུ་འདི་ནི་ལྷ་ཁང་དུ་བཀུར་བར་བགྱིའོ་།རྒྱལ་པོས་སྨྲས་པ། གཞོན་ནུ་དེ་ལྟར་བཀུར་བ་ལེགས་ཀྱི། དེ་བས་ན་གྲོང་ཁྱེར་ནི་བརྒྱན་པར་གྱིས་ཤིག་


[048-102a0] [102A] 
[048-102a1] ༄༅། །སྲང་དང། ལམ་གྱི་བཞི་མདོ་དང། སུམ་མདོ་དང། ཚོང་དུས་དག་ནི་མཛེས་པར་གྱིས་ཤིག་བཀྲ་མི་ཤིས་པ་སྒུར་པོ་དང་ཞར་བ་དང། འོན་པ་
[048-102a2] དང། ལྐུགས་པ་དང། དབྱིབས་མི་མཛེས་པ་དང། གཟུགས་མི་མཛེས་པ་དང། དབང་པོ་མ་ཚང་བ་རྣམས་ནི་སོལ་ཅིག་བཀྲ་ཤིས་པ་རྣམས་ཀྱང་སོགས་ཤིག་བསོད་
[048-102a3] ནམས་ཀྱི་རྔ་ནི་རྡུངས་ཤིག་བཀྲ་ཤིས་ཀྱི་དྲིལ་ནི་དཀྲོལ་ཅིག་།གྲོང་ཁྱེར་དམ་པའི་སྒོ་ནི་རྒྱན་གྱིས་ལེགས་པར་སྤུད་ཅིག་རོལ་མོ་སིལ་སྙན་དང་ཕེག་རྡོབ་པ་ཤིན་ཏུ་
[048-102a4] ཡིད་དུ་འོང་བ་དག་ནི་ལེན་ཞིང་རྡོབས་ཤིག་ཁམས་ཀྱི་རྒྱལ་པོ་ཐམས་ཅད་ནི་སོགས་ཤིག་ཚོང་དཔོན་དང། ཁྱིམ་བདག་དང། བློན་པོ་དང། སྒོ་བ་དང། འཁོར་གྱི་མི་
[048-102a5] དག་ནི་གཅིག་ཏུ་སྡུད་ཤིག་བུ་མོའི་ཤིང་རྟ་ནི་ཤོམས་ཤིག་བུམ་པ་གང་བ་རྣམས་ནི་སྙེན་ཅིག་བྲམ་ཟེ་ཁ་ཏོན་པ་རྣམས་ནི་སྡུས་ཤིག་།ལྷ་ཁང་རྣམས་ནི་
[048-102a6] ཤིན་ཏུ་བརྒྱན་པར་གྱིས་ཤིག་དགེ་སློང་དག་དེ་ནས་རྒྱལ་པོས་ཇི་སྐད་བསྒོ་བ་དེ་བཞིན་དུ་ཐམས་ཅད་སྦྱར་བ་དང། དེ་ནས་རྒྱལ་པོ་ཟས་གཙང་མ་རང་གི་ཁྱིམ་དུ་སོང་ནས་སྐྱེ་
[048-102a7] རྒུའི་བདག་མོ་ཆེན་མོ་གོའུ་ཏ་མའི་ལ་བོས་ཏེ་འདི་སྐད་ཅེས་སྨྲས་སོ། །གཞོན་ནུ་ལྷ་ཁང་དུ་བཀུར་གྱི། རྒྱན་གྱིས་ལེགས་པར་བརྒྱན་པར་གྱིས་ཤིག་ལེགས་སོ་ཞེས་སྐྱེ་


[048-102b0] [102B] 
[048-102b1] ནུ་རྒྱན་གྱིས་བརྒྱན་ཏོ། །དེ་ནས་གཞོན་ནུ་དེ་རྒྱན་གྱིས་བརྒྱན་པའི་ཚེ་བཞིན་འཛུམ་ཞིང་ཁྲོ་གཉེར་མེད་པས་ཤིན་ཏུ་
[048-102b2] ཡིད་དུ་འོང་བའི་ཚིག་གིས་སྲུ་མོ་ལ་སྨྲས་པ། མ། བདག་གང་དུ་བཀུར། སྨྲས་པ། བུ། ལྷ་ཁང་དུ་བཀུར་རོ། །དེ་ནས་གཞོན་ནུས་བཞིན་འཛུམ་སྟེ་བགད་ནས་སྲུ་མོ་ལ་ཚིགས་
[048-102b3] སུ་བཅད་དེ་སྨྲས་པ། བདག་བཙས་དེ་ཚེ་སྟོང་གསུམ་འདི་ནི་གཡོས་པར་གྱུར། །བརྒྱ་བྱིན་ཚངས་པ་ལྷ་མིན་ལྟོ་འཕྱེ་ཆེན་པོ་དང་།ཉི་ཟླ་དེ་བཞིན་རྣམ་ཐོས་བུ་དང་གཞོན་ནུ་
[048-102b4] ཡང། །སྤྱི་བོ་རྐང་པ་གཉིས་ལ་གཏུགས་ཏེ་ཕྱག་འཚལ་ན། །དེ་རིང་མ་ཡིས་གང་དུ་བདག་བཀུར་བགྱི་བ་ཡི། །ལྷ་གཞན་བདག་གི་གོང་ན་འཕགས་པ་གང་ཞིག་མཆིས། །ལྷ་
[048-102b5] རྣམས་ཀུན་ལས་བདག་འཕགས་ལྷ་ཡི་ལྷ་ལགས་ཏེ། །བདག་འདྲའི་ལྷ་ཡང་མ་མཆིས་གོང་མ་ག་ལ་མཆིས། །འོན་ཀྱང་འཇིག་རྟེན་རྗེས་བསྙེགས་ཙམ་དུ་བདག་མཆིའོ། །བདག་
[048-102b6] གི་རྣམ་འཕྲུལ་སྐྱེ་བོས་མཐོང་ན་དགར་འགྱུར་ཞིང། །རིམ་གྲོ་བཀུར་སྟི་ཤིན་ཏུ་ཆེ་བར་བགྱིད་འགྱུར་ལ། །ལྷ་མིས་འདི་ནི་ལྷ་ཡི་ལྷ་ཞེས་རིག་པར་འགྱུར། །དགེ་སློང་དག་དེ་ལྟར་
[048-102b7] གྲོང་ཁྱེར་དུ་གཞོན་ནུའི་ཤིང་རྟ་བཤམས་ཏེ་རྒྱན་གྱིས་བརྒྱན་ནས་བཀྲ་ཤིས་ཐམས་ཅད་བཤམས་ཏེ་རྒྱལ་པོ་ཟས་གཙང་མས་གཞོན་ནུ་པང་དུ་བླངས་ནས་བྲམ་ཟེ་དང། གྲོང་


[048-103a0] [103A] 
[048-103a1] ༄༅། །རྡལ་བ་དང། ཚོང་དཔོན་དང། ཁྱིམ་བདག་དང། བློན་པོ་དང། ཁམས་ཀྱི་རྒྱལ་པོ་དང། སྒོ་བ་དང། འཁོར་གྱི་མི་དང་མཛའ་བཤེས་དང། ཉེ་དུས་
[048-103a2] བསྐོར་ཏེ་སྲང་དང། ལམ་གྱི་བཞི་མདོ་དང། སུམ་མདོ་དང། ཚོང་དུས་རྒྱན་ཚད་མེད་པས་བརྒྱན་པ་དག་ནས་བདུག་སྤོས་དྲི་ཞིམ་པོས་ནི་བདུགས། མེ་ཏོག་སིལ་མ་ནི་
[048-103a3] གཏོར། རྟ་དང། གླང་པོ་ཆེ་དང། ཤིང་རྟ་དང། རྐང་ཐང་གི་བུན་ལོང་ནི་ཆེར་གྱུར། གདུགས་དང། རྒྱལ་མཚན་དང། བ་དན་ནི་བསྒྲེང། སིལ་སྙན་སྣ་ཚོགས་ཀྱི་སྒྲ་
[048-103a4] ནི་ཕྱུང་སྟེ་སོང་བར་གྱུར་ཏོ། །དེའི་ཚེ་ལྷ་བརྒྱ་སྟོང་དག་གིས་བྱང་ཆུབ་སེམས་དཔའི་ཤིང་རྟ་དྲངས་ཏེ་ལྷའི་བུ་མོ་བྱེ་བ་ཁྲག་ཁྲིག་བརྒྱ་སྟོང་དུ་མས་ནམ་མཁའི་དཀྱིལ་ནས་
[048-103a5] མེ་ཏོག་གི་ཆར་ཕབ་སྟེ། སིལ་སྙན་སྒྲ་འབྱིན་པར་གྱུར་ཏོ། །དགེ་སློང་དག་དེ་ལྟར་རྒྱལ་པོ་ཟས་གཙང་མས་རྒྱལ་པོའི་བཀོད་པ་ཆེན་པོ་དང། རྒྱལ་པོའི་ཕུན་སུམ་ཚོགས་
[048-103a6] པ་ཆེན་པོ་དང། རྒྱལ་པོའི་བྱིན་ཆེན་པོས་གཞོན་ནུ་དེ་ཁྱེར་ཏེ་ལྷ་ཁང་དུ་ཕྱིན་ཏོ། །དེ་ནས་བྱང་ཆུབ་སེམས་དཔས་ལྷ་ཁང་དེར་རྐང་པ་གཡས་པའི་མཐིལ་བཞག་པ་དང་
[048-103a7] དེ་ནས་ལྷའི་གཟུགས་སེམས་མེད་པ་དེ་དག་འདི་ལྟ་སྟེ། གུ་ལང་དང་སྐེམ་བྱེད་དང། ལུས་ངན་དང། ཟླ་བ་དང། ཉི་མ་དང། རྣམ་ཐོས་ཀྱི་བུ་དང། བརྒྱ་བྱིན་དང། ཚངས་


[048-103b0] [103B] 
[048-103b1] འཇིག་རྟེན་སྐྱོང་བ་ལ་སོགས་པའི་གཟུགས་ཐམས་ཅད་ཀྱང་རང་རང་གི་གནས་ནས་ལངས་ཏེ་བྱང་ཆུབ་སེམས་དཔའི་རྐང་པ་ལ་ཕྱག་འཚལ་བར་གྱུར་ཏོ། །དེའི་ཚེ་ལྷ་དང་མི་
[048-103b2] བརྒྱ་སྟོང་ནི་ཀྱེ་མ་ཨ་ལ་ལ་ཞེས་བྱ་བ་དང། ཅ་ཅོ་དང། ག་ཞའི་སྒྲ་བརྒྱ་སྟོང་མང་པོ་འབྱིན་པར་གྱུར་ཏོ། །སེར་སྐྱའི་གནས་ཀྱི་གྲོང་ཁྱེར་ཆེན་པོ་དམ་པ་དེ་ཐམས་ཅད་ཀྱང་རྣམ་པ་
[048-103b3] དྲུག་ཏུ་གཡོས་སོ། །ལྷའི་མེ་ཏོག་གི་ཆར་ཡང་མངོན་པར་བབ་བོ་།ལྷའི་སིལ་སྙན་བརྒྱ་སྟོང་དུམ་དག་ཀྱང་མ་དཀྲོལ་བར་སྒྲ་འབྱིན་པར་གྱུར་ཏོ། །ལྷ་གང་དག་གི་གཟུགས་གང་
[048-103b4] ཡིན་པ་དེ་དག་ཐམས་ཅད་ཀྱང་རང་རང་གི་གཟུགས་བསྟན་ནས་ཚིགས་སུ་བཅང་པ་འདི་དག་སྨྲ་བར་གྱུར་ཏོ། །རི་རྒྱལ་རི་མཆོག་རི་རབ་ནམ་ཡང་ཡུངས་ཀར་འབྲུ་ལ་ཕྱག་མི་འཚལ་
[048-103b5] རྒྱ་མཚོ་ཀླུ་རྗེ་གནས་ནི་ནམ་ཡང་བ་རྗེས་ཆུ་ལ་ཕྱག་མི་འཚལ་།ཉི་ཟླ་འོད་བྱེད་སྲིན་བུ་མེ་ཁྱེར་འོད་བྱེད་དེ་ལ་ཕྱག་མི་འཚལ་།བསོད་ནམས་ཤེས་རབ་རིགས་བྱུང་ལེགས་ལྡན་ལྷ་
[048-103b6] རྣམས་གང་ལའང་ཕྱག་མི་བཞེས། །ཡུངས་འབྲུ་བ་རྗེས་ཆུ་དང་སྲིན་བུ་མེ་ཁྱེར་འདྲ་བར་གྱུར་པ་ནི། །སྟོང་གསུམ་འདི་ན་ལྷ་མི་གང་ཡང་རུང་སྟེ་ང་རྒྱལ་གནས་པ་ལགས། །རི་རབ་རྒྱ་
[048-103b7] མཚོ་ཉི་ཟླ་འདྲ་བ་འཇིག་རྟེན་རང་བྱུང་དམ་པ་སྟེ། །དེ་ལ་འཇིག་རྟེན་ཕྱག་འཚལ་བ་ནི་མཐོ་རིས་མྱ་ངན་འདས་པ་འཐོབ། །བྱང་ཆུབ་སེམས་དཔའ་ལྷ་ཁང་དུ་ཞུགས་པ་དེ་བསྟན་པའི་ཚེ་


[048-104a0] [104A] 
[048-104a1] ༄༅། །ལྷའི་བུ་བརྒྱ་སྟོང་ཕྲག་སུམ་ཅུ་རྩ་གཉིས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །དགེ་སློང་དག་བྱང་ཆུབ་སེམས་
[048-104a2] དཔའ་ལྷ་ཁང་དུ་ཁྱེར་བའི་ཚེ་བཏང་སྙོམས་སུ་བཞག་པའི་རྐྱེན་ནི། དེ་ཡིན། རྒྱུ་ནི་དེ་ཡིན་ནོ། །ལྷ་ཁང་དུ་ཁྱེར་པའི་ལེའུ་སྟེ་བརྒྱད་པའོ།། །།དགེ་སློང་དག་དེ་ནས་བྲམ་ཟེ་
[048-104a3] མདུན་ན་འདོན་འཆར་པོ་ཞེས་བྱ་བ་འཆར་འགྲོའི་ཕ་བྲམ་ཟེ་ལྔ་བརྒྱ་ཙམ་གྱིས་བསྐོར་ཏེ་སྐར་མ་མེ་བཞི་འདས་ནས་ནག་པ་ལ་བབ་པའི་ཚེ་རྒྱལ་པོ་ཟས་གཙང་མའི་དྲུང་དུ་ཕྱིན་
[048-104a4] ནས་འདི་སྐད་ཅེས་སྨྲས་སོ། །ལྷ་མཁྱེན་པར་མཛད་དུ་གསོལ། ད་ནི་གཞོན་ནུའི་རྒྱན་མཛད་པའི་རིགས་སོ། །རྒྱལ་པོས་སྨྲས་པ། ལེགས་ཀྱིས་བྱེད་དུ་ཆུག་ཅིག་དེའི་ཚེ་རྒྱལ་པོ་
[048-104a5] ཟས་གཙང་མ་དང། ཤཱཀྱ་ལྔ་བརྒྱ་ཙམ་གྱིས་རྒྱན་གྱི་རྣམ་པ་ལྔ་བརྒྱ་ཙམ་བྱེད་དུ་བཅུག་སྟེ། འདི་ལྟར་ལག་པའི་རྒྱན་དག་དང། རྐང་པའི་རྒྱན་དག་དང། མགོའི་རྒྱན་དག་དང་
[048-104a6] མགུལ་གྱི་རྒྱན་དག་དང། སོར་གདུབ་དག་དང། རྣ་རྒྱན་དག་དང་དཔུང་རྒྱན་དག་དང། གསེར་གྱི་སྐ་རགས་དག་དང། གསེར་སྐུད་དག་དང། དྲིལ་བུ་གཡེར་ཀའི་དྲ་བ་དག་
[048-104a7] དང། རིན་པོ་ཆེའི་དྲ་བ་དག་དང། ལྷམ་རིན་པོ་ཆེས་སྤྲས་པ་དག་དང། དོ་ཤལ་རིན་པོ་ཆེ་སྣ་ཚོགས་ཀྱིས་བརྒྱན་པ་དག་དང། གདུ་བུ་རྒྱན་ཅན་དག་དང། མགུལ་གདུབ་དག་


[048-104b0] [104B] 
[048-104b1] ཅོད་པན་དག་ཀྱང་བྱེད་དུ་བཅུག་སྟེ་ཟིན་ནས་སྐར་མ་རྒྱལ་དང་ལྡན་པའི་ཚེ་ཤཱ་ཀྱ་དེ་དག་རྒྱལ་པོ་ཟས་གཙང་མས་དྲུང་དུ་དོང་ནས་འདི་སྐད་ཅེས་སྨྲས་སོ། །ལྷ། གཞོན་ནུ་བརྒྱན་དུ་གསོལ་
[048-104b2] རྒྱལ་པོས་སྨྲས་པ། ཁྱེད་ཀྱིས་གཞོན་ནུ་ལ་བརྒྱན་པ་དང། མཆོད་པ་བྱས་པས་ཆོག་གི་ངས་གཞོན་ནུའི་རྒྱན་ཐམས་ཅད་བྱེད་དུ་བཅུག་གོ་སྨྲས་པ། བདག་ཅག་གི་རྒྱན་འདི་དག་
[048-104b3] གཞོན་ནུའི་སྐུ་ལ་གདུགས་མཚན་བདུན་ཞིག་གདགས་སུ་གསོལ། དེ་ལྟར་གནང་ན་བདག་ཅག་གིས་སུག་ལས་བགྱིས་པའང་དོན་མཆིས་པར་འགྱུར་རོ། །དེའི་ཚེ་ནམ་ལངས་ཏེ་ཉི་མ་
[048-104b4] ཤར་བ་དང། བྱང་ཆུབ་སེམས་དཔའ་སྐྱེད་མོས་ཚལ་བཀོད་པ་དྲི་མ་མེད་པ་ཞེས་བྱ་བ་དེར་ཞུགས་སོ། །དེའི་ཚེ་སྐྱེ་རྒུའི་བདག་མོ་ཆེན་མོ་གཽ་ཏ་མའིས་བྱང་ཆུབ་སེམས་དཔའ་པང་དུ་
[048-104b5] བླངས་སོ། །བུད་མེད་བརྒྱད་ཁྲིས་ཀྱང་བྱང་ཆུབ་སེམས་དཔའ་བསུ་སྟེ་གདོང་དུ་ལྟ་ཞིང་འཁོད་པར་གྱུར་ཏོ། །བུ་མོ་སྟོང་ཕྲག་བཅུས་བྱང་ཆུབ་སེམས་དཔའ་བསུ་སྟེ་གདོང་དུ་ལྟ་ཞིང་
[048-104b6] འཁོད་པར་གྱུར་ཏོ། །ཤཱཀྱ་སྟོང་ཕྲག་བཅུས་བྱང་ཆུབ་སེམས་དཔའ་བསུ་སྟེ་གདོང་དུ་ལྟ་ཞིང་འཁོད་པར་གྱུར་ཏོ། །བྲམ་ཟེ་ལྔ་སྟོང་ཡང་ལྷགས་ནས་བྱང་ཆུབ་སེམས་དཔའི་གདོང་དུ་
[048-104b7] ལྟ་ཞིང་འཁོད་པར་གྱུར་ཏོ། །དེ་ནས་ཤཱཀྱའི་རྒྱལ་པོ་བཟང་པོ་ཞེས་བྱ་བས་རྒྱན་ཇི་སྙེད་ཅིག་བྱས་པ་དེ་དག་བྱང་ཆུབ་སེམས་དཔའི་ལུས་ལ་བཏགས་ཏེ། དེ་དག་ལུས་ལ་བཏགས་མ་


[048-105a0] [105A] 
[048-105a1] ༄༅། །ཐག་ཏུ་བྱང་ཆུབ་སེམས་དཔའི་ལུས་ཀྱི་འོད་ཀྱིས་མོག་མོག་པོར་གྱུར་ནས་ལྷམ་མེར་མ་གྱུར། ལྷན་ནེར་མ་གྱུར། ལྷང་ངེར་མ་གྱུར་ཏེ། འདི་ལྟ་སྟེ། དཔེར་
[048-105a2] ན། ཛམྦུའི་ཆུ་བོའི་གསེར་གྱི་གན་དུ་སྣག་ཚའི་ཡུག་གཞག་ན་ལྷམ་མེར་མི་རུང། ལྷན་ནེར་མི་རུང། ལྷང་ངེར་མི་རུང་ངོ། །དེ་བཞིན་དུ་རྒྱན་དེ་དག་ཀྱང་བྱང་ཆུབ་སེམས་དཔའི་
[048-105a3] ལུས་ཀྱི་འོད་ཀྱིས་ཕོག་ན་ལྷམ་མེར་མི་རུང། ལྷན་ནེར་མི་རུང་ལྷང་ངེར་མི་རུང་ངོ། །དེ་བཞིན་དུ་རྒྱན་གྱི་རྣམ་པ་གང་དང་གང་བྱང་ཆུབ་སེམས་དཔའི་ལུས་ལ་བཏགས་པ་དེ་
[048-105a4] དང་དེ་དག་མོག་མོག་པོར་གྱུར་ཏེ། འདི་ལྟ་སྟེ། དཔེར་ན། ཛམྦུའི་ཆུ་བོའི་གསེར་གྱི་གན་དུ་སྣག་ཚའི་ཡུག་བཞག་པ་བཞིན་ནོ། །དེའི་ཚེ་སྐྱེད་མོས་ཚལ་གྱི་ལྷ་མོ་དྲི་མ་མེད་
[048-105a5] པ་ཞེས་བྱ་བ་འདུག་པ་དེས་ལུས་ཆེན་པོ་བསྟན་ནས་མདུན་དུ་འདུག་སྟེ་རྒྱལ་པོ་ཟས་གཙང་མ་དང། ཤཱཀྱའི་ཚོགས་དེ་དག་ལ་ཚིགས་སུ་བཅད་དེ་སྨྲས་པ། སྟོང་གསུམ་ས་འདི་
[048-105a6] གྲོང་ཁྱེར་གྲོང་རྡལ་བཅས་པ་ཀུན། །གལ་ཏེ་གསེར་གྱིས་གང་ཁྱབ་དྲི་མེད་མཛེས་གྱུར་ཀྱང། །ཛམྦུའི་ཆུ་བོའི་གསེར་ཟེགས་གཅིག་གིས་ཟིལ་བརླག་སྟེ། །གསེར་གཞན་དག་
[048-105a7] ནི་དཔལ་དང་བྲལ་ཞིང་གསལ་མི་འགྱུར། །ས་འདི་མཐའ་དག་ཛམྦུའི་ཀླུང་གི་གསེར་ཁེབས་ཀྱང། །འདྲེན་པ་དཔལ་རྒྱས་སྤུ་ཁུང་འོད་ཕྱུང་ཟིལ་གྱིས་ནོན། །མི་སྣང་མི་གསལ་


[048-105b0] [105B] 
[048-105b1] །བདེ་གཤེགས་སྐྱོབ་པའི་དྲུང་ན་སྣག་ཚ་བཞིན་དུ་འགྱུར། །ཡོན་ཏན་བརྒྱས་གང་འདི་ནི་རང་གི་གཟི་ཡིས་བརྒྱན། །དེ་ནི་རྒྱན་གྱིས་མཛེས་མིན་
[048-105b2] ཤིན་ཏུ་དྲི་མེད་སྐུ། །ཉི་ཟླའི་འོད་དང་སྐར་མ་ནོར་བུ་མ་དག་དང། །བརྒྱ་བྱིན་ཚངས་པའི་འོད་ཀྱང་དཔའ་སྟུག་མདུན་མི་གསལ་།གང་སྐུ་སྔོན་གྱི་དགེ་བའི་འབྲས་བུས་མཚན་སྤྲས་
[048-105b3] པ༑ ༑དེ་ལ་གཞན་གྱིས་བྱས་པའི་རྒྱན་ཕལ་ཅི་ཞིག་དགོས། །རྒྱན་རྣམས་ཕྲོལ་འོར་མི་མཁས་མཁས་མཛད་མ་གཙེ་ཞིག་བློ་གྲོས་མཆོག་མཛད་འདི་ནི་བཅོས་མའི་རྒྱན་མི་བཞེད། །
[048-105b4] འདུན་པ་དེ་ནི་རྒྱལ་ཁབ་སྲས་དང་ལྷན་ཅིག་བཙས། །དྲི་མེད་རབ་ཏུ་མཛེས་པའི་རྒྱན་རྣམས་འབུངས་དེ་སྩོལ། །ཤཱཀྱའི་རིགས་ནི་རྒྱ་ཆེན་མཆོག་ཏུ་འགྱུར་སྙམ་ནས། །ཤཱཀྱ་དག་ནི་ཡིད་
[048-105b5] དགའ་མགུ་ཞིང་ངོ་མཚར་གྱུར། །ལྷ་མོ་དེས་དེ་སྐད་ཅེས་སྨྲས་ནས་ལྷའི་མེ་ཏོག་དག་གིས་བྱང་ཆུབ་སེམས་དཔའ་དེ་ལ་མངོན་པར་གཏོར་ཏེ་དེ་ཉིད་དུ་མི་སྣང་བར་གྱུར་ཏོ། །རྒྱན་གྱི་ལེའུ་
[048-105b6] སྟེ༑ དགུ་པའོ།། །།དགེ་སློང་དག་དེ་ལྟར་གཞོན་ནུ་དེ་ཡ་ཟད་སྐྱེས་པ་དང། བཀྲ་ཤིས་བརྒྱ་སྟོང་བྱས་ནས་ཁྱེའུ་སྟོང་ཕྲག་བཅུ་དང། བུ་མོ་སྟོང་ཕྲག་བཅུས་ཡོངས་སུ་
[048-105b7] བསྐོར་ཅིང་མདུན་དུ་བདར་ཏེ་ཡི་གེའི་གྲར་འཇུག་པར་བྱས་སོ། །བཟའ་བ་དང། བཅའ་བ་དང། མྱང་བས་གང་བའི་ཤིང་རྟ་སྟོང་ཕྲག་བཅུ་དང། གསེར་དངུལ་དང་དབྱིག་གིས་གང་


[048-106a0] [106A] 
[048-106a1] ༄༅། །བའི་ཤིང་རྟ་སྟོང་ཕྲག་བཅུ་དྲངས་ཏེ། སེར་སྐྱའི་གནས་ཀྱི་གྲོང་ཁྱེར་ཆེན་པོའི་སྲང་དང། གྲོང་བར་དང། ཚོང་དུས་ཀྱི་ཕྱོགས་གང་ཡིན་པ་དག་ཏུ་གཏོར་
[048-106a2] ཏོ༑ ༑མངོན་པར་བྱིན་ནོ། །སིལ་སྙན་འབུམ་ཕྲག་བརྒྱད་ཀྱི་སྒྲའང་ཕྱུང་ཞིང་མེ་ཏོག་གི་ཆར་ཆེན་པོའང་བབ་བོ། །སྟེགས་བུ་དང་སྒོ་གང་དང། རྟ་བབས་དང། སྐར་ཁུང་དང། བསིལ་
[048-106a3] ཁང་དང། ཁང་པ་བརྩེགས་པ་དང། ཁང་བཟང་དག་གི་སྟེང་ནས་བུ་མོ་བརྒྱ་སྟོང་རྒྱན་ཐམས་ཅད་ཀྱིས་བརྒྱན་པ་དག་བྱང་ཆུབ་སེམས་དཔའ་ལ་ལྟ་ཞིང་མེ་ཏོག་དག་འཐོར་བར་
[048-106a4] གྱུར་ཏོ༑ ༑ལྷའི་བུ་མོ་སྟོང་ཕྲག་བརྒྱད་ནི་རྒྱན་རྣམས་ཀྱིས་ལྷུག་ལྷུག་པོར་བརྒྱན་ཏེ། རིན་པོ་ཆེ་བཟང་བྱེད་ཐོགས་ནས་ལམ་འཕྱག་ཅིང་བྱང་ཆུབ་སེམས་དཔའི་མདུན་ནས་འདོད་
[048-106a5] བར་གྱུར་ཏོ། །ལྷ་དང། ཀླུ་དང། གནོད་སྦྱིན་དང། དྲི་ཟ་དང་ལྷ་མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོ་རྣམས་ཀྱང་ལུས་ཕྱེད་ཕྱུང་ཞིང་ནམ་མཁའི་
[048-106a6] དཀྱིལ་ནས་མེ་ཏོག་དང། དར་གྱི་ལྡ་ལྡི་བྲེ་བར་གྱུར་ཏོ་།ཤཱཀྱའི་ཚོགས་ཐམས་ཅད་ཀྱང་རྒྱལ་པོ་ཟས་གཙང་མའི་མདུན་དུ་བདར་ནས་བྱང་ཆུབ་སེམས་དཔའི་མདུན་ནས་འདོང་བར་
[048-106a7] གྱུར་ཏེ༑ བཀོད་པའི་རྣམ་པ་འདི་ལྟ་བུ་འདིས་བྱང་ཆུབ་སེམས་དཔའ་ཡི་གེའི་གྲྭར་ཞུགས་པར་གྱུར་ཏོ། །བྱང་ཆུབ་སེམས་དཔའ་ཡི་གེའི་གྲྭར་ཞུགས་མ་ཐག་ཏུ་དེ་ནས་བྱིས་


[048-106b0] [106B] 
[048-106b1] སེམས་དཔའི་དཔལ་དང་གཟི་བརྗིད་མ་བཟོད་དེ་ཁས་བུབ་ཏུ་འགྱེལ་ཏོ་།དེ་ལྟར་འགྱེལ་བ་དང། དགའ་ལྡན་གྱི་རིས་
[048-106b2] ཀྱི་ལྷའི་བུ་ཡན་ལག་བཟང་པོ་ཞེས་བྱ་བས་མཐོང་ནས་ལག་པ་གཡས་པས་བཏེག་སྟེ་བསླང་ངོ། །བསླེངས་ནས་ཀྱང་དེ་ནམ་མཁའི་དཀྱིལ་ན་འདུག་སྟེ། རྒྱལ་པོ་ཟས་གཙང་མ་དང་
[048-106b3] སྐྱེ་བོ་ཕལ་པོ་ཆེ་དེ་དག་ལ་ཚིགས་སུ་བཅད་དེ་སྨྲས་པ། མི་ཡི་འཇིག་རྟེན་འདི་ན་བསྟན་བཅོས་གང་ཡོད་པ། །གྲངས་དང་ཡི་གེ་རྩིས་དང་ཁམས་ཀྱི་རྒྱུད་དག་དང། །འཇིག་རྟེན་བཟོ་
[048-106b4] ཡི་སྦྱོར་བ་ཚད་མེད་མང་བ་དག་བསྐལ་པ་བྱེ་མང་སྔོན་ཆད་འདིས་ནི་དེ་དག་བསླབ། །འོན་ཀྱང་སྐྱེ་བོའི་རྗེས་སུ་མཐུན་པ་ཙམ་མཛད་དེ། །བྱིས་པ་མང་པོ་ཐེག་པ་མཆོག་ལ་སྨིན་
[048-106b5] མཛད་དང། །སེམས་ཅན་ཁྲག་ཁྲིག་གཞན་ཡང་འཆི་མེད་དགོད་པའི་ཕྱིར། །ཤིན་ཏུ་ལོབས་པའང་བསླབ་ཕྱིར་ཡི་གེའི་གྲྭར་ཞུགས་སོ་།འཇིག་རྟེན་འདས་པའི་བདེན་བཞི་ལམ་
[048-106b6] གྱི་ཚུལ་མཁྱེན་ཅིང། །རྒྱུ་ལ་བརྟེན་ནས་ཇི་ལྟར་འབྱུང་བ་དེ་ལའང་མཁས། །ཇི་ལྟར་འདུས་བྱས་འགགས་ཟད་བསིལ་འགྱུར་དེ་ཚུལ་ཡང། །མཁྱེན་ན་ཡི་གེའི་བསྟན་བཅོས་ཙམ་
[048-106b7] ལྟ་ཅིས་མི་མཁྱེན། །འཇིག་རྟེན་གསུམ་ན་འདི་ཡི་སློབ་དཔོན་གང་ན་མེད། །ལྷ་དང་མིར་བཅས་ནང་ན་འདི་ཉིད་གཙོ་བོ་སྟེ། །བསྐལ་པ་བྱེ་མང་སྔོན་ཆད་གང་ལ་འདིས་བསླབ་པའི། །


[048-107a0] [107A] 
[048-107a1] ༄༅། །ཡི་གེ་དེ་དག་མིང་ཡང་ཁྱེད་ཀྱིས་ཤེས་མི་འགྱུར། །འགྲོ་བ་རྣམས་ཀྱི་སེམས་རྒྱུད་སྣ་ཚོགས་གང་འབྱུང་བ། །སྐད་ཅིག་གཅིག་གིས་སེམས་ཅན་དག་པ་
[048-107a2] འདིས་མཁྱེན་ཏེ། །གཟུགས་མེད་བལྟར་མི་སྣང་བའི་ཚུལ་ཡང་རབ་མཁས་ན། །ཡི་གེ་གཟུགས་ཡོད་བལྟར་སྣང་དག་ལྟ་སྨོས་ཅི་དགོས། །དེ་སྐད་ཅེས་སྨྲས་པ་དང། ལྷའི་བུ་
[048-107a3] དེས་བྱང་ཆུབ་སེམས་དཔའ་ལ་ལྷའི་མེ་ཏོག་མང་པོས་གཏོར་ཏེ་དེ་ཉིད་དུ་མི་སྣང་བར་གྱུར་ཏོ། །དེ་ནས་མ་མ་དང་བྲན་མོའི་འཁོར་བཀོད་དེ་རྒྱལ་པོ་ཟས་གཙང་མ་ལ་སོགས་
[048-107a4] པ་ཤཱཀྱ་གཞན་ནི་ཕྱིར་དོང་ངོ། །དེ་ནས་བྱང་ཆུབ་སེམས་དཔའ་ཙནྡན་སྦྲུལ་གྱི་སྙིང་པོ་ལས་བྱས་པའི་ཡི་གེ་ཤིང་ལྷའི་ཚོན་གྱིས་བྱུག་པ། གསེར་གྱི་ཡང་མིག་གིས་བཏགས་
[048-107a5] པ༑ མཐའ་མ་ནོར་བུ་རིན་པོ་ཆེས་ཀུན་ནས་བརྒྱན་པ་ཐོགས་ཏེ་སློབ་དཔོན་ཀུན་གྱི་བཤེས་གཉེན་ལ་འདི་སྐད་ཅེས་སྨྲས་སོ། །ཀྱེ་མཁན་པོས་བདག་ལ་ཡི་གེ་གང་ཞིག་བསླབ་
[048-107a6] ཚངས་པའི་ཡི་གེའམ། ཁ་རོ་སྟིའི་ཡི་གེའམ། པདྨའི་སྙིང་པོའི་ཡི་གེའམ། ཨངྒའི་ཡི་གེའམ། མངྒའི་ཡི་གེའམ། ཡུལ་མ་ག་དཧའི་ཡི་གེའམ། བཀྲ་ཤིས་པའི་ཡི་གེའམ་
[048-107a7] སོར་མོ་པའི་ཡི་གེའམ། ཤ་ཀ་ནིའི་ཡི་གེའམ། ཡ་བ་ནའི་ཡི་གེའམ་བག་ལེ་བའི་ཡི་གེའམ། པ་རུ་ཤའི་ཡི་གེའམ། འགྲོ་ལྡིང་བའི་ཡི་གེའམ། ཀི་ར་ཏའི་ཡི་གེའམ། ལྷོ་


[048-107b0] [107B] 
[048-107b1] དྲག་ཤུལ་ཅན་གྱི་ཡི་གེའམ། གྲངས་ཀྱི་ཡི་གེའམ། སྤྱིའུ་ཚུགས་པའི་ཡི་གེའམ། རྗེས་སུ་མཐུན་པའི་ཡི་གེའམ། བྲུ་ཤའི་ཡི་གེའམ། ཀ་ཤའི་ཡི་གེའམ་
[048-107b2] རྒྱའི་ཡི་གེའམ། ཕུ་ནའི་ཡི་གེའམ། ཧུ་ནའི་ཡི་གེའམ། ཡི་གེ་འབྲིང་དང་རྒྱས་པར་བྲི་བའི་ཡི་གེའམ། རྒྱལ་གྱི་ཡི་གེའམ་ལྷའི་ཡི་གེའམ། ཀླུའི་ཡི་གེའམ། གནོད་སྦྱིན་གྱི་ཡི་
[048-107b3] གེའམ། དྲི་ཟའི་ཡི་གེའམ། མི་འམ་ཅིའི་ཡི་གེའམ། ལྟོ་འཕྱེ་ཆེན་པོའི་ཡི་གེའམ། ལྷ་མ་ཡིན་གྱི་ཡི་གེའམ། ནམ་མཁའ་ལྡིང་གི་ཡི་གེའམ། རི་དྭགས་ཀྱི་འཁོར་ལོ་པའི་ཡི་
[048-107b4] གེའམ༑ ཁྭ་སྐད་ཤེས་པའི་ཡི་གེའམ། ས་བླའི་ལྷའི་ཡི་གེའམ། བར་སྣང་གི་ལྷའི་ཡི་གེའམ། ནུབ་ཀྱི་བ་གླང་སྤྱོད་ཀྱི་ཡི་གེའམ་བྱང་གི་སྒྲ་མི་སྙན་གྱི་ཡི་གེའམ། ཤར་གྱི་ལུས་
[048-107b5] འཕགས་པོའི་ཡི་གེའམ། གདེག་པའི་ཡི་གེའམ། གཞག་པའི་ཡི་གེའམ་བསྣན་པའི་ཡི་གེའམ། རྒྱ་མཚོའི་ཡི་གེའམ། རྡོ་རྗེའི་ཡི་གེའམ་སྤྲིང་ཡིག་དང། ལན་གྱི་ཡི་
[048-107b6] གེའམ༑ རྣམ་འཐོར་གྱི་ཡི་གེའམ། རིངས་མེད་ཀྱི་ཡི་གེའམ། བསྟན་བཅོས་བསྐོར་བའི་ཡི་གེའམ། རྩིས་བསྐོར་བའི་ཡི་གེའམ། གདེག་པ་བསྐོར་བའི་ཡི་གེའམ། གཞག་
[048-107b7] པ་བསྐོར་བའི་ཡི་གེའམ། རྐང་པས་བསྐོར་བའི་ཡི་གེའམ། ཚིག་ལན་ལན་གཉིས་སུ་གདབ་པའི་ཚིག་གི་མཚམས་ཀྱི་ཡི་གེའམ། ཚིག་གི་མཚམས་བཅུར་བརྒྱུད་པའི་བར་


[048-108a0] [108A] 
[048-108a1] ༄༅། །གྱི་ཡི་གེའམ། བླ་ཐབས་སུ་བསྣན་པའི་ཡི་གེའམ། སྒྲ་ཐམས་ཅད་ཀུན་ཏུ་སྡུད་པའི་ཡི་གེའམ། རིག་པ་དང་མཐུན་པའི་ཡི་གེའམ། རྣམ་པར་འདྲེས་པའི་
[048-108a2] ཡི་གེའམ། དྲང་སྲོང་གི་དཀའ་ཐུབ་སྤྱད་པའི་ཡི་གེའམ། ལྷ་ངེས་པའི་ཡི་གེའམ། ས་བལྟ་བའི་ཡི་གེའམ། ནམ་མཁའ་བལྟ་བའི་ཡི་གེའམ། སྨན་ཐམས་ཅད་ཀྱི་རྒྱུ་མཐུན་
[048-108a3] པའི་ཡི་གེའམ། སྙིང་པོ་ཐམས་ཅད་ཀུན་ཏུ་སྡུད་པའི་ཡི་གེའམ་འབྱུང་པོ་ཐམས་ཅད་ཀྱི་སྒྲ་སྡུད་པའི་ཡི་གེའམ། ཀྱེ་སློབ་དཔོན་ཡི་གེ་དྲུག་ཅུ་རྩ་བཞི་པོ་དེ་དག་གི་ནང་ནས་
[048-108a4] བདག་ལ་གང་བསླབ། དེ་ནས་བྱིས་པའི་སློབ་དཔོན་ཀུན་གྱི་བཤེས་གཉེན་ངོ་མཚར་དུ་གྱུར་ནས་བཞིན་གྱི་འཛུམ་ཕྱུང་སྟེ་ང་རྒྱལ་དང། དྲེགས་པ་དང། རྒྱགས་པ་མེད་པར་
[048-108a5] བྱས་ནས་ཚིགས་སུ་བཅད་པ་འདི་དག་སྨྲས་སོ། །སེམས་ཅན་དག་པ་ངོ་མཚར་ཆེ། །བསྟན་བཅོས་ཀུན་ལ་བསླབ་གྱུར་ཀྱང། །འཇིག་རྟེན་འཇིག་རྟེན་རྗེས་བསྙེག་ཕྱིར། །ཡི་
[048-108a6] གེའི་གྲྭར་ནི་བྱོན་པར་གྱུར། །ཡི་གེ་གང་གི་མིང་དག་ཀྱང། །བདག་གིས་ཤེས་པར་མ་གྱུར་པ། །དེ་ལ་འདི་ལྟ་བྱང་གྱུར་ཀྱང། །ཡི་གེ་སློབ་པའི་གྲྭར་བྱོན་ཏོ། །འདི་ཡི་ཞལ་ནི་
[048-108a7] མཐོང་མོད་ཀྱི། །སྤྱི་གཙུག་འཕགས་པ་བལྟར་མི་སྣང། །ཡི་གེའི་ཤེས་རབ་མཐར་ཕྱིན་ན། །བདག་གིས་འདི་ཀོ་ཇི་ལྟར་བསླབ། །ལྷ་ཡི་ལྷ་ཆེན་ལྷ་འདི་ནི། །ལྷ་རྣམས་ཀུན་གྱི་


[048-108b0] [108B] 
[048-108b1] །ཁྱད་པར་འཕགས་ཤིང་མཉམ་པ་མེད། །འཇིག་རྟེན་གང་ཟག་དོ་ཟླ་མེད། །བདག་ཀྱང་འདི་ཉིད་མཐུ་ཡིས་ན། །ཤེས་རབ་ཐབས་ཀྱི་ཁྱད་པར་གྱིས། །འཇིག་རྟེན་ཀུན་
[048-108b2] གྱི་དཔུང་གཉེན་པོ། །ལོབས་པ་འདི་ནི་བསླབ་པར་བྱ། །དགེ་སློང་དག་།དེ་ལྟར་བྱིས་པ་སྟོང་ཕྲག་བཅུ་པོ་དེ་དག་བྱང་ཆུབ་སེམས་དཔའ་དང་ལྷན་ཅིག་ཏུ་ཡི་གེ་སློབ་པའི་ཚེ་བྱང་ཆུབ་
[048-108b3] སེམས་དཔའི་བྱིན་གྱི་རླབས་ཀྱིས་བྱིས་པ་དེ་དག་ཡི་གེའི་ཕྱི་མོ་སློབ་ཅིང་གང་གི་ཚེ་ཨ་ཞེས་བརྗོད་པ་དེའི་ཚེ་འདུ་བྱེད་ཐམས་ཅད་མི་རྟག་པའི་སྒྲ་བྱུང་ངོ། །ཨཱ་ཞེས་བརྗོད་པ་དང་
[048-108b4] བདག་མེད་པའི་སྒྲ་བྱུང་ངོ། །ཨི་ཞེས་བརྗོད་པ་དང་དབང་པོ་ཤིན་ཏུ་ཡངས་པའི་སྒྲ་བྱུང་ངོ། །ཨཱི་ཞེས་བརྗོད་པ་དང་འགྲོ་བ་ནི་ཡམས་ཀྱི་ནད་མང་བ་ཞེས་བྱ་བའི་སྒྲ་བྱུང་ངོ། །ཨུ་
[048-108b5] ཞེས་བརྗོད་པ་དང་འགྲོ་བ་ནི་འཚེ་བ་མང་ངོ་ཞེས་བྱ་བའི་སྒྲ་བྱུང་ངོ། །ཨཱུ་ཞེས་བརྗོད་པ་དང་འགྲོ་བ་ནི་དམའ་བའོ་ཞེས་བྱ་བའི་སྒྲ་བྱུང་ངོ། །ཨེ་ཞེས་བརྗོད་པ་དང་ཉེས་པ་ནི་
[048-108b6] བཙལ་བ་ལས་བྱུང་ངོ་ཞེས་བྱ་བའི་སྒྲ་བྱུང་ངོ། །ཨཻ་ཞེས་བརྗོད་པ་དང་འཕགས་པའི་ལམ་ནི་དགེའོ་ཞེས་བྱ་བའི་སྒྲ་བྱུང་ངོ། །ཨོ་ཞེས་བརྗོད་པ་དང་ཆུ་བོ་ལས་རྒལ་བའི་སྒྲ་བྱུང་
[048-108b7] ངོ། །ཨཽ་ཞེས་བརྗོད་པ་དང་རྫུབ་པའི་སྒྲ་བྱུང་ངོ། །ཨཾ་ཞེས་བརྗོད་པ་དང་བདག་གི་བ་མི་འབྱུང་ཞེས་བྱ་བའི་སྒྲ་བྱུང་ངོ་།ཨཿ་ཞེས་བརྗོད་པ་དང་ནུབ་པ་ཞེས་བྱ་བའི་སྒྲ་བྱུང་ངོ། །ཀ་


[048-109a0] [109A] 
[048-109a1] ༄༅། །ཞེས་བརྗོད་པ་དང་ལས་ཀྱི་རྣམ་པར་སྨྲིན་པ་ལ་འཇུག་པ་ཞེས་བྱ་བའི་སྒྲ་བྱུང་ངོ། །ཁ་ཞེས་བརྗོད་པ་དང་ཆོས་ཐམས་ཅད་ནམ་མཁའ་དང་མཉམ་ཞེས་བྱ་
[048-109a2] བའི་སྒྲ་བྱུང་ངོ། །ག་ཞེས་བརྗོད་པ་དང་ཆོས་ཟབ་ཅེས་བྱ་བའི་སྒྲ་བྱུང་ངོ། །གྷ་ཞེས་བརྗོད་པ་དང་མ་རིག་པ་དང། གཏི་མུག་གི་མུན་པ་དང། ལིང་ཏོག་སྟུག་པོ་བསལ་ཞེས་བྱ་བའི་
[048-109a3] སྒྲ་བྱུང་ངོ། །ང་ཞེས་བརྗོད་པ་དང་ཡན་ལག་རྣམ་པར་དག་པ་ཞེས་བྱ་བའི་སྒྲ་བྱུང་ངོ། །ཙ་ཞེས་བརྗོད་པ་དང་འཕགས་པའི་བདེན་པ་བཞིའི་སྒྲ་བྱུང་ངོ། །ཚ་ཞེས་བརྗོད་པ་དང་
[048-109a4] འདོད་པའི་འདོད་ཆགས་སྤངས་པའི་སྒྲ་བྱུང་ངོ། །ཛ་ཞེས་བརྗོད་པ་དང་རྒ་ཤི་ལས་ཡང་དག་པར་འདས་པའི་སྒྲ་བྱུང་ངོ། །ཛྷ་ཞེས་བརྗོད་པ་དང་འཆི་བྱེད་ཀྱི་རྒྱལ་མཚན་ཅན་གྱི་
[048-109a5] དཔུང་ཚར་བཅད་པའི་སྒྲ་བྱུང་ངོ། །ཉ་ཞེས་བརྗོད་པ་དང་ཤེས་པར་བྱེད་པའི་སྒྲ་བྱུང་ངོ། །ཊ་ཞེས་བརྗོད་པ་དང་ལམ་ཤིན་ཏུ་ཆད་པའི་སྒྲ་བྱུང་ངོ། །ཋ་ཞེས་བརྗོད་པ་དང་དྲི་བ་
[048-109a6] བཞག་པའི་སྒྲ་བྱུང་ངོ། །ང་ཞེས་བརྗོད་པ་དང་དཀྲུགས་མ་དང་བདུད་ཚར་གཅད་པའི་སྒྲ་བྱུང་ངོ། །ཌྷ་ཞེས་བརྗོད་པ་དང་ཡུལ་མི་གཙང་བའི་སྒྲ་བྱུང་ངོ། །ཎ་ཞེས་བརྗོད་པ་དང་
[048-109a7] ཉོན་མོངས་པ་ནི་ཕྲ་བ་ཞེས་བྱ་བའི་སྒྲ་བྱུང་ངོ། །ཏ་ཞེས་བརྗོད་པ་དང་དེ་བཞིན་ཉིད་ནི་འདྲེས་པ་མེད་ཅེས་བྱ་བའི་སྒྲ་བྱུང་ངོ། །ཐ་ཞེས་བརྗོད་པ་དང་མཐུ་སྟོབས་དང། ཤུགས་


[048-109b0] [109B] 
[048-109b1] མི་འཇིགས་པའི་སྒྲ་བྱུང་ངོ། །དེ་ཞེས་བརྗོད་པ་དང་སྦྱིན་པ་དང། དུལ་བ་དང། ཡང་དག་པར་སྡོམ་པ་དང། དེས་པའི་སྒྲ་བྱུང་ངོ། །དྷ་ཞེས་བརྗོད་པ་དང་འཕགས་པ་རྣམས་ཀྱི་
[048-109b2] ནོར་ནི་རྣམ་པ་བདུན་ནོ་ཞེས་བྱ་བའི་སྒྲ་བྱུང་ངོ། །ན་ཞེས་བརྗོད་པ་དང་མིང་དང་གཟུགས་ཡོངས་སུ་ཤེས་པར་བྱ་བའི་སྒྲ་བྱུང་ངོ། །པ་ཞེས་བརྗོད་པ་དང་དོན་དམ་པའི་སྒྲ་བྱུང་ངོ་།ཕ་ཞེས་
[048-109b3] བརྗོད་པ་དང་འབྲས་བུ་རྙེད་པ་མངོན་དུ་བྱ་བའི་སྒྲ་བྱུང་ངོ་།བ་ཞེས་བརྗོད་པ་དང་བཅིངས་པ་ལས་རྣམ་པར་ཐར་པའི་སྒྲ་བྱུང་ངོ། །བྷ་ཞེས་བརྗོད་པ་དང་སྲིད་པ་འཇིགས་པའི་སྒྲ་བྱུང་ངོ་
[048-109b4] མ་ཞེས་བརྗོད་པ་དང་ང་རྒྱལ་དང་རྒྱགས་པ་ཞི་བར་བྱ་བའི་སྒྲ་བྱུང་ངོ། །ཡ་ཞེས་བརྗོད་པ་དང་ཆོས་ཇི་ལྟ་བ་བཞིན་དུ་རྟོགས་པར་བྱ་བའི་སྒྲ་བྱུང་ངོ། །ར་ཞེས་བརྗོད་པ་དང་དགའ་བ་ལ་
[048-109b5] དགའ་བ་མེད་པ་ནི། དོན་དམ་པར་དགའ་བ་ཞེས་བྱ་བའི་སྒྲ་བྱུང་ངོ། །ལ་ཞེས་བརྗོད་པ་དང་འཁྲི་ཤིང་ཆད་པའི་སྒྲ་བྱུང་ངོ་།ཝ་ཞེས་བརྗོད་པ་དང་ཐེག་པ་མཆོག་གི་སྒྲ་བྱུང་ངོ། །ཤ་
[048-109b6] ཞེས་བརྗོད་པ་དང་ཞི་གནས་དང་ལྷག་མཐོང་གི་སྒྲ་བྱུང་ངོ་།ཥ་ཞེས་བརྗོད་པ་དང་སྐྱེ་མཆེད་དྲུག་གཞོམ་ཞིང་མངོན་པར་ཤེས་པ་དྲུག་དང་ཡེ་ཤེས་ཐོབ་པའི་སྒྲ་བྱུང་ངོ། །ས་ཞེས་བརྗོད་
[048-109b7] པ་དང་ཐམས་ཅད་མཁྱེན་པའི་ཡེ་ཤེས་མངོན་པར་རྫོགས་པར་བྱང་ཆུབ་པར་བྱ་བའི་སྒྲ་བྱུང་ངོ། །ཧ་ཞེས་བརྗོད་པ་དང་ཉོན་མོངས་པ་བཅོམ་ཞིང་འདོད་ཆགས་དང་བྲལ་བའི་སྒྲ་བྱུང་ངོ། །


[048-110a0] [110A] 
[048-110a1] ༄༅། །ཀྵ་ཞེས་བརྗོད་པ་དང་ཡི་གེའི་མཐར་ཕྱིན་ཏེ། ཆོས་ཐམས་ཅད་བརྗོད་དུ་མེད་པའོ་ཞེས་བྱ་བའི་སྒྲ་བྱུང་ངོ། །དེ་ལྟར་བྱིས་པ་དེ་དག་ཡི་གེའི་ཕྱི་མོ་སློབ་པའི་ཚེ་
[048-110a2] བྱང་ཆུབ་སེམས་དཔའི་མཐུས་དེ་དག་ལ་སོགས་པ་ཆོས་ཀྱི་སྒོ་བརྒྱ་སྟོང་གྲངས་མེད་པ་གྱུང་བར་གྱུར་ཏེ། བྱང་ཆུབ་སེམས་དཔའ་ཡི་གེའི་གྲྭ་ན་འདུག་པའི་ཚེ་བྱིས་པ་སུམ་ཁྲི་
[048-110a3] ཉིས་སྟོང་རིམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བྱས་སོ། །བྱང་ཆུབ་སེམས་དཔའ་ལོབས་པར་གྱུར་ཀྱང་ཡི་གེའི་གྲྭར་འཇུག་པའི་
[048-110a4] རྒྱུ་ནི་དེ་ཡིན་ནོ། །རྐྱེན་ནི་དེ་ཡིན་ནོ། །ཡི་གེ་བསྟན་པའི་ལེའུ་སྟེ། བཅུ་པའོ།། །།དགེ་སློང་དག་གཞོན་ནུ་དེ་དེ་བས་ཀྱང་ཡ་ཟད་སྐྱེས་ནས་དུས་གཞན་ཞིག་ན་གཞོན་
[048-110a5] ནུ་དེ་གཞོན་ནུ་གཞན་དག་དང། ཞང་བློན་གྱི་བུ་དག་དང་ལྷན་ཅིག་ཏུ་ཞིང་པའི་གྲོང་ལྟ་ཞིང་དོང་སྟེ། གྲོང་བལྟས་ནས་ཞིང་བླས་ཀྱི་མཐའི་སྐྱེད་མོས་ཚལ་ཞིག་ཏུ་ཕྱིན་ཏོ། །དེ་ན་བྱང་
[048-110a6] ཆུབ་སེམས་དཔའ་གཅིག་པུ་གཉིས་སུ་མེད་པར་ཕ་ཟད་འཁྱམ་ཞིང་སོང་སོང་བ་དང། ཛམྦུའི་ཤིང་ལྗོན་པ་མཛེས་པ་བལྟ་ན་སྡུག་པ་ཞིག་མཐོང་ནས་བྱང་ཆུབ་སེམས་དཔའ་
[048-110a7] དེའི་གྲིབ་མ་ལ་སྐྱིལ་མོ་ཀྲུང་བཅས་ཏེ་འདུག་གོ། འདུག་ནས་བྱང་ཆུབ་སེམས་དཔས་སེམས་རྩེ་གཅིག་པ་རྙེད་དེ་རྙེད་ནས་ཀྱང་སྡིག་པ་མི་དགེ་བའི་ཆོས་རྣམས་ལས་དབེན་པ་


[048-110b0] [110B] 
[048-110b1] དཔྱོད་པ་དང་བཅས་པ། དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་བསྒྲུབས་ཏེ་གནས་སོ། །དེ་རྟོག་པ་དང་དཔྱོད་པ་དང་བྲལ་
[048-110b2] ཞིང་ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ། དཔྱོད་པ་མེད་པ། ཏིང་ངེ་འཛིན་ལས་སྐྱེས་པའི་དགའ་བ་དང། བདེ་བ་ཅན་བསམ་གཏན་གཉིས་པ་
[048-110b3] བསྒྲུབས་ཏེ་གནས་སོ། །དེ་དགའ་བའི་འདོད་ཆགས་དང་བྲལ་བའི་བཏང་སྙོམས་ལ་གནས་ཤིང་དྲན་པ་དང་ཤེས་བཞིན་ཅན་ཡིན་ཏེ། བདེ་བ་ལུས་ཀྱིས་མྱོང་ལ་འཕགས་པ་རྣམས་
[048-110b4] ཀྱིས་གང་དེ་དྲན་པ་དང་ལྡན་པ། བདེ་བ་ལ་གནས་པ་བཏང་སྙོམས་པའོ་ཞེས་བརྗོད་པ་སྟེ། དགའ་བ་མེད་པའི་བསམ་གཏན་གསུམ་པ་བསྒྲུབས་ཏེ་གནས་སོ། །དེ་བདེ་བའང་སྤངས་
[048-110b5] ཏེ་སྔ་ནས་སྡུག་བསྔལ་ཡང་སྤངས་ཤིང་ཡིད་བདེ་བ་དང། ཡིད་མི་བདེ་བའང་ནུབ་པས་བདེ་བའང་མ་ཡིན། སྡུག་བསྔལ་བའང་མ་ཡིན་པ་བཏང་སྙོམས་དང་དྲན་པ་ཡོངས་སུ་དག་
[048-110b6] པ་བསམ་གཏན་བཞི་པ་བསྒྲུབས་ཏེ་གནས་སོ། །དེའི་ཚེ་ཕྱིར་རོལ་གྱི་དྲང་སྲོང་མངོན་པར་ཤེས་པ་ལྔ་ཡོད་པ། རྫུ་འཕྲུལ་དང་ལྡན་པ་ནམ་མཁའ་ལས་དོང་བ་ལྔ་ཞིག་ལྷོ་ཕྱོགས་ནས་བྱང་
[048-110b7] ཕྱོགས་ལོགས་སུ་དོང་དོང་པ་ལས་དེ་དག་ཚལ་སྟུག་པོ་དེའི་སྟེང་དུ་ཕྱིན་པ་དང། ཕྱིར་ཕུལ་བ་ལྟར་འདོང་མ་ནུས་ནས་དེ་དག་མི་དགའ་ཞིང་བ་སྤུ་གཡོས་ཏེ་ཚིགས་སུ་བཅད་པ་འདི་


[048-111a0] [111A] 
[048-111a1] ༄༅། །སྨྲས་སོ༑ ༑བདག་ཅག་འདི་ན་རི་རབ་ནོར་བུ་རྡོ་རྗེ་བརྩེགས་རི་ཤིན་ཏུ་རྔམས་སྟུག་པ་ཡང་ཐལ་ཕྱུང་སྟེ། །གླང་པོ་ཨ་མྲའི་ཤིང་རློན་ཡལ་གས་གཟིངས་པ་
[048-111a2] མང་པོ་བཅོམ་ནས་འགྲོ་བཞིན་དོང་དོང་ལ། །བདག་ཅག་འདི་ན་ལྷ་ཡི་ཁྱིམ་ལའང་ཐོགས་མེད་གནོད་སྦྱིན་དྲི་ཟའི་ཁྱིམ་སྟེང་ནམ་མཁར་གནས་གནས་ན། །ཚལ་སྟུག་འདིར་ཕྱིན་
[048-111a3] ནས་ནི་སྒྱིད་ལུག་གྱུར་པ་སུ་ཡི་མཐུ་ཞིག་གིས་ན་རྫུ་འཕྲུལ་སྟོབས་བཟློག་གྱུར། །དེ་ནས་ཚལ་སྟུག་པོ་དེ་ན་ལྷ་མོ་ཞིག་གནས་པ་དེས་དྲང་སྲོང་དེ་དག་ལ་ཚིགས་སུ་བཅད་དེ་སྨྲས་པ་
[048-111a4] རྒྱལ་པོའི་གཙོ་བོའི་རིགས་བྱུང་ཤཱཀྱའི་རྒྱལ་སྲས་ཉི་མ་ཤར་བ་ལྟ་བུར་རབ་ཏུ་སྣང་བའི་འོང། །འཇིག་རྟེན་གཙོ་བོ་མཁས་པ་ཟླ་ཞལ་པདྨ་རྒྱས་པའི་སྙིང་པོའི་ཁ་དོག་ལྟ་བུར་རབ་
[048-111a5] མཛེས་པ། །ལྷ་དང་ཀླུ་དབང་གནོད་སྦྱིན་དྲི་ཟས་མཆོད་པ་དེ་ནི་བསམ་གཏན་དགོངས་ཤིང་ཚལ་སྟུག་འདི་ན་བཞུགས། །སྲིད་པ་བྱེ་བ་བརྒྱ་དག་ཏུ་ནི་བསོད་ནམས་སྤེལ་བ་དེ་ཡི་
[048-111a6] མཐུ་ཡིས་རྫུ་འཕྲུལ་སྟོབས་བཟློག་གོ་དེ་ནས་དེ་དག་གིས་འོག་ལོགས་སུ་བལྟས་པ་དང། གཞོན་ནུ་ཞིག་དཔལ་དང་གཟི་བརྗིད་ཀྱིས་འབར་བ་མཐོང་ནས་འདི་དག་འདི་སྙམ་
[048-111a7] དུ་སུ་ཞིག་འདི་ལྟར་གནས། ནོར་གྱི་བདག་པོ་རྣམ་ཐོས་ཀྱི་བུའམ་ཞིག་མ་ཡིན་ནམ། འོན་ཏེ་འདོད་པའི་དབང་པོ་བདུད་ལྟའམ། ཡང་ན་ལྟོ་འཕྱེ་ཆེན་པོའི་དབང་པོའམ། འོན་


[048-111b0] [111B] 
[048-111b1] ཡང་ན་གུ་ལང་ངམ་གྲུལ་བུམ་གྱི་བདག་པོའམ། འོན་ཏེ་སྤྲོ་བ་ཆེན་པོ་དང་ལྡན་པ་ནག་པོའམ། འོན་ཏེ་ལྷའི་བུ་ཟླ་བའམ། འོན་ཏེ་འོད་ཟེར་སྟོང་དང་
[048-111b2] ལྡན་པའི་ཉི་མའམ། འོན་ཏེ་འཁོར་ལོས་བསྒྱུར་བའི་རྒྱལ་པོ་ཞིག་ཡིན་ནམ། སུ་ཞིག་སྙམ་མོ། །དེའི་ཚེ་ཚིགས་སུ་བཅད་པ་འྡིའང་སྨྲས་སོ། །གཞོན་ནུ་འདི་ནི་རྣམ་ཐོས་བུ་ཡི་གཟུགས་
[048-111b3] ལས་འཕགས་པར་གསལ་བར་སྣང་བས་ན། །འདི་ནི་སྒྲ་གཅན་ཡིན་ནམ་འོན་ཏེ་རྡོ་རྗེ་འཆང་གི་གཟུགས་སམ་ཉི་ཟླའི་གཟུགས། །འདོད་མཆོག་དབང་པོའི་གཟུགས་སམ་གུ་ལང་
[048-111b4] གཟུགས་སམ་འོན་ཏེ་ནག་པོའི་གཟུགས་ཡིན་ནམ། །ཡང་ན་འདི་ནི་དཔལ་ལྡན་ཡན་ལག་མཚན་སྒྲས་སྡིག་མེད་སངས་རྒྱས་འགྱུར་བ་ཞིག་དེ་ནས་ཚལ་གྱི་ལྷ་མོ་དེས་དྲང་སྲོང་དེ་
[048-111b5] དག་ལ་ཚིགས་སུ་བཅད་དེ་སྨྲས་པ། རྣམ་ཐོས་བུ་དང་མིག་སྟོང་བདོག་ལ་དཔལ་ནི་གང་ཡོད་གྱུར་པ་དང། །འཇིག་རྟེན་སྐྱོང་བ་བཞི་དང་ལྷ་མིན་དབང་ལ་དཔལ་ནི་གང་ཡོད་དང། །མི་
[048-111b6] མཇེད་བདག་པོ་ཚངས་དང་གཟའ་རྣམས་ལ་ཡང་དཔལ་ནི་གང་ཡོད་པ་།དཔལ་དེ་ཤཱཀྱའི་སྲས་པོ་འདི་དྲུང་ཕྱིན་ན་གང་གི་ཆར་མི་ཕོད། །དེ་ནས་དྲང་སྲོང་དེ་དག་གིས་ལྷ་མོ་དེའི་ཚིག་
[048-111b7] ཐོས་ནས་ས་ལ་བབས་པ་དང། དེ་དག་གིས་བྱང་ཆུབ་སེམས་དཔའ་མི་གཡོ་བའི་ལུས་ཀྱིས་བསམ་གཏན་བྱེད་ཅིང། མེའི་ཕུང་པོ་ལྟར་འབར་བ་མཐོང་ནས་དེ་དག་བྱང་ཆུབ་སེམས་


[048-112a0] [112A] 
[048-112a1] ༄༅། །དཔའ་ལ་སེམས་ཤིང་ཚིགས་སུ་བཅད་པས་བསྟོད་དེ། དེ་ལ་གཅིག་གིས་སྨྲས་པ། འཇིག་རྟེན་ཉོན་མོངས་མེས་གདུངས་པ། །མཚོ་འདི་རབ་ཏུ་བྱུང་གྱུར་
[048-112a2] ཏེ༑ ༑གང་གིས་འཇིག་རྟེན་སིམ་འགྱུར་བའི། །ཆོས་དེ་འདི་ཡིས་བརྙེས་པར་གྱུར། །ཡང་གཅིག་གིས་སྨྲས་པ། མི་ཤེས་རབ་རིབ་འཇིག་རྟེན་དུ་།སྒྲོན་མ་འདི་ནི་རབ་ཏུ་བྱུང། །གང་གིས་
[048-112a3] འགྲོ་བ་སྣང་འགྱུར་བའི། །ཆོས་དེ་འདི་ཡིས་བརྙེས་པར་འགྱུར་།ཡང་གཅིག་གིས་སྨྲས་པ། མྱ་ངན་རྒྱ་མཚོ་འདལ་བ་ལ། །གྲུ་ཡི་དམ་པ་འདི་བྱུང་སྟེ། །གང་གིས་འགྲོ་བ་སྒྲོལ་འགྱུར་
[048-112a4] པའི༑ ༑ཆོས་དེ་འདི་ཡིས་བརྙེས་པར་འགྱུར། །ཡང་གཅིག་གིས་སྨྲས་པ་།ཉོན་མོངས་འཆིང་བས་བཅིངས་པ་ལ། །འགྲོལ་བར་མཛད་པ་འདི་བྱུང་སྟེ། །གང་གིས་འགྲོ་བ་འགྲོལ་
[048-112a5] འགྱུར་བའི། །ཆོས་དེ་འདི་ཡིས་བརྙེས་པར་འགྱུར། །ཡང་གཅིག་གིས་སྨྲས་པ། རྒ་དང་ནད་ཀྱིས་གཟིར་བ་ལ། །སྨན་པ་དམ་པ་འདི་བྱུང་སྟེ། །གང་གིས་རྒ་ཤི་ཐར་བྱ་བའི། །ཆོས་དེ་
[048-112a6] འདི་ཡིས་བརྙེས་པར་འགྱུར། །དེ་ནས་དྲང་སྲོང་དེ་དག་གིས་བྱང་ཆུབ་སེམས་དཔའ་ལ་ཚིགས་སུ་བཅད་པ་དེ་དག་གིས་བསྟོད་དེ་ལན་གསུམ་བསྐོར་བ་བྱས་ནས་ནམ་མཁའ་ལས་
[048-112a7] དོང་ངོ། །རྒྱལ་པོ་ཟས་གཙང་མའང་བྱང་ཆུབ་སེམས་དཔའ་མི་མཐོང་ཞིང་བྱང་ཆུབ་སེམས་དཔའ་མེད་པས་མི་དགའ་སྟེ། དེས་སྨྲས་པ། གཞོན་ནུ་དེ་མི་སྣང་ན་གར་སོང། དེའི་ཚེ་


[048-112b0] [112B] 
[048-112b1] དེའི་ཚེ་བློན་པོ་གཅིག་ཅིག་གིས་བྱང་ཆུབ་སེམས་དཔའ་ཛམྦུའི་ཤིང་གི་གྲིབ་མ་ལ་སྐྱིལ་མོ་ཀྲུང་བཅས་ཏེ་བསམ་གཏན་བྱེད་ཅིང་འདུག་
[048-112b2] པ་མཐོང་ངོ། །དེས་དེའི་ཚེ་ཤིང་ཐམས་ཅད་ཀྱི་གྲིབ་མ་ཡོལ་ན་ཛམྦུའི་ཤིང་གི་གྲིབ་མ་ནི་བྱང་ཆུབ་སེམས་དཔའི་ལུས་མི་གཏོང་བར་འདུག་པར་མཐོང་ནས་ངོ་མཚར་དུ་གྱུར་ཏེ་
[048-112b3] ཚིམ་ཞིང་མགུ་ལ་ཡིད་རངས་ནས་རབ་ཏུ་དགའ་སྟེ། དགའ་བ་དང་ཡིད་བདེ་བ་སྐྱེས་ནས་རིངས་ཤིང་མྱུར་བ་མྱུར་བའི་གཟུགས་ཀྱིས་རྒྱལ་པོ་ཟས་གཙང་མའི་ཐད་དུ་ཕྱིན་ཏེ་ཚིགས་
[048-112b4] སུ་བཅད་པ་འདི་དང། སྨྲས་སོ། །རྒྱལ་པོ་གཞོན་ནུ་དེ་ལ་གཟིགས་།ཛམྦུའི་ཤིང་གྲིབ་བསམ་གཏན་མཛད། །བརྒྱ་བྱིན་ཚངས་པ་ཇི་བཞིན་དུ། །གཟི་བརྗིད་དཔལ་གྱིས་རབ་ཏུ་
[048-112b5] མཛེས༑ ༑ཞུགས་ཤིང་གང་གི་གྲིབ་མ་ལ། །མཚན་རབ་མངའ་བ་དེ་བཞུགས་པའི། །གྲིབ་མ་དེ་ནི་དེས་མ་བཏང། །སྐྱེས་མཆོག་བསམ་གཏན་མཛད་ལ་སྒྲིབ། །དེ་ནས་རྒྱལ་པོ་ཟས་
[048-112b6] གཙང་མ་ཛམྦུའི་ཤིང་ལྗོན་པ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་དཔལ་དང་གཟི་བརྗིད་ཀྱིས་འབར་བ་དེ་མཐོང་བ་དང། ཚིགས་སུ་བཅད་པ་འདི་སྨྲས་སོ། །རི་ཡི་
[048-112b7] སྤོ་ལ་མེ་འབར་འདྲ་བ་སྟེ། །ཟླ་བ་སྐར་མའི་ཚོགས་ནང་འདུག་འདྲ་ཞིང། །གཟི་བརྗིད་སྒྲོན་འདྲ་བསམ་གཏན་བྱེད་མཐོང་ན། །ང་ཡིས་ལུས་འདི་ཤིན་ཏུ་འདར་བར་གྱུར། །དེ་སྐད་ཅེས་


[048-113a0] [113A] 
[048-113a1] ༄༅། །སྨྲས་ནས་དེས་བྱང་ཆུབ་སེམས་དཔའི་རྐང་པ་ལ་ཕྱག་བྱས་ཏེ་ཚིགས་སུ་བཅད་པ་འདི་སྨྲས་སོ། །ཐུབ་པ་གང་ཚེ་བལྟམས་པ་དང། །གང་ཚེ་འོད་ལྡན་བསམ་
[048-113a2] གཏན་མཛད། །འདྲེན་པ་འདི་ལྟར་ལན་གཉིས་སུ། །མགོན་པོ་ཁྱོད་ཞབས་ཕྱག་འཚལ་ལོ། །དེའི་ཚེ་བྱིས་པ་ཁྲིའུ་ཐོགས་པ་དག་ཅ་ཅོའི་སྒྲ་འབྱིན་པར་གྱུར་ནས་དེ་དག་ལ་བློན་པོ་དག་
[048-113a3] གིས་སྒྲ་མ་ཆེ་སྒྲ་མ་ཆེ་ཞེས་བྱས་པ་དང། དེ་དག་ཅི་ཞིག་ནོངས་ཞེས་ཟེར་རོ། །བློན་པོ་དག་གིས་སྨྲས་པ། རྒྱལ་པོའི་སྲས་དོན་ཐམས་ཅད་གྲུབ་པ་དགེ་བའི་མཚན་བཟང་པོ་མཆོག་
[048-113a4] དམ་པ་དང་ལྡན་ཞིང་འོད་འདོམ་གང་པ་མངའ་བ་འདི་རི་ལྟར་མི་གཡོ་ཞིང་བསམ་གཏན་མཛད་པའི་ཚེ་ཉི་མའི་དཀྱིལ་འཁོར་ཡོལ་ཏེ་སོང་ཡང་ཤིང་གི་གྲིབ་མ་དེ་མ་ཡོལ་ཞིང་སྒྲིབ་
[048-113a5] པར་གནས་སོ། །དེ་ལ་འདི་སྐད་ཅེས་བྱ་སྟེ། དཔྱིད་འདས་དབྱར་གྱི་དུས་བབ་དབྱར་ཟླ་རབ་ལ། །མེ་ཏོག་རྒྱས་ཤིང་མེ་ཏོག་ཡལ་གས་ཁེབས་གྱུར་ཏེ། །ཁྲུང་ཁྲུང་རྨ་བྱ་ནེ་ཙོ་རི་སྐེགས་
[048-113a6] སྐད་འབྱིན་པ། །ཤཱཀྱའི་བུ་དག་ཕལ་ཆེར་མངོན་དུ་འདོད་བར་གྱུར། །འདུན་པ་ཅན་གྱིས་སྨྲས་པ། གཞོན་ནུ་ནགས་ཚལ་དག་ནི་གཟིགས་པ་མཛད་སླད་དུ། །བྱིས་པ་རྣམས་ཀྱིས་
[048-113a7] ཡོངས་སུ་བསྐོར་ཏེ་གཤེགས་པའི་རིགས། །བྲམ་ཟེ་ལྟ་བུར་ཁྱིམ་ན་བཞུགས་པས་ཅི་ཞིག་བགྱི། །བདག་ཅག་རྣམས་ནི་བུ་མོའི་ཚོགས་རྣམས་སྦྲོན་དུ་མཆི། །ཉི་མའི་གུང་ལ་


[048-113b0] [113B] 
[048-113b1] །བྱིས་པ་ལྔ་བརྒྱ་དག་གིས་བསྐོར་ནས་ལྷན་ཅིག་ཏུ། །ཡབ་ལ་མ་གསོལ་ཡུམ་ལ་མ་གསོལ་མ་ཚོར་བར། །དེ་ནི་བྱུང་ནས་ཞིང་པ་རྣམས་ཀྱི་གྲོང་དུ་
[048-113b2] སོང། །རྒྱལ་པོ་དམ་པའི་ཞིང་བ་དག་གི་གྲོང་དེ་ན། །ཛམྦུའི་སྡོང་ཆེན་ཡལ་ག་མང་པོ་རྒྱས་ཡོད་པ། །གཞོན་ནུས་མཐོང་ན་ཉམ་ཐག་སྡུག་བསྔལ་ཕག་གྱུར་ཏེ། །འདུས་བྱས་ཅི་རུང་
[048-113b3] སྡུག་བསྔལ་མང་ཞེས་སྙིང་རྗེ་བྱེད། །དུལ་བའི་སེམས་དང་ལྡན་པ་ཛམྦུའི་གྲིབ་མར་སོང། །རྩྭ་དག་བསྡུས་ཏེ་བདག་གིས་གདིང་བ་བཏིང་ནས་ནི། །སྐྱིལ་མོ་ཀྲུང་འདུག་དྲང་པོར་ལུས་
[048-113b4] སྲང་བསམ་གཏན་བཞི། །དགེ་བ་དག་ལ་བྱང་ཆུབ་སེམས་དཔའ་བསམ་གཏན་བྱེད། །དྲང་སྲོང་ལྔ་ཞིག་ནམ་མཁའི་དཀྱིལ་ནས་དོང་དོང་ན། །ཛམྦུའི་ཤིང་གི་སྟེང་དུ་ཕྱིན་ནས་འདོང་མ་
[048-113b5] ནུས༑ ༑དེ་དག་ཐོགས་ནས་ང་རྒྱལ་དྲེགས་པ་སྤང་བྱ་ཞིང། །དེ་དག་ཐམས་ཅད་མཐུན་པར་ལྷན་ཅིག་ལྟ་བར་བྱེད། །བདག་ཅག་རི་མཆོག་རི་རབ་དེ་བཞིན་ཁོར་ཡུག་དག། ཐལ་ཕྱུང་
[048-113b6] ཐགས་ཐོགས་མེད་པར་ཤུགས་ཀྱིས་དོང་དོང་ན། །བདག་ཅག་དེ་རིང་ཛམྦུའི་ཤིང་ལྗོན་འདི་ལས་ནི། །འདའ་བར་མ་ནུས་འདི་ལ་རྒྱུ་རྐྱེན་ཅི་ཞིག་ཡོད། །བབས་ཏེ་ས་སྟེང་འདུག་ནས་
[048-113b7] ཛམྦུའི་ཤིང་དྲུང་ན། །ཤཱཀྱའི་བུ་ཕོ་བྱང་ཆུབ་སེམས་དཔའ་གཟི་བརྗིད་ཅན། །འཛམ་ཀླུང་གསེར་གྱི་འོད་འཕྲོ་འདྲ་བ་འོད་ཟེར་ལྡན། །སྐྱིལ་མོ་ཀྲུང་བཅས་བསམ་གཏན་བྱེད་པ་དེ་ཚེ་


[048-114a0] [114A] 
[048-114a1] ༄༅། །མཐོང། །དེ་དག་རྨད་གྱུར་སྤྱི་བོར་སོར་བཅུ་ཐལ་སྦྱར་ཏེ། །ཐལ་མོ་སྦྱར་བ་རྐང་པར་གཏུགས་ནས་ཕྱག་འཚལ་ཏོ། །འགྲོ་བ་ཤིན་ཏུ་བདེ་མཛད་ལེགས་པར་
[048-114a2] བལྟམས་པ་ལེགས། །མྱུར་དུ་རྣམ་སངས་རྒྱས་ཏེ་བདུད་རྩིར་སེམས་ཅན་ཐུལ། །སྡོང་པོ་མཆོག་ནི་པདྨ་འདྲ་བའི་སྤྱན་ལ་འདུད། །གདུགས་ཡོལ་གྱུར་ཀྱང་གྲིབ་མས་བདེ་བར་
[048-114a3] གཤེགས་མི་གཏོང། །ལྷ་རྣམས་སྟོང་ཕྲག་མང་པོ་གནས་པ་ཐལ་སྦྱར་ནས། །ངེས་པར་བྱས་པ་དེ་ཡི་རྐང་པར་ཕྱག་ཀྱང་འཚལ་།ཟས་གཙང་རྒྱལ་པོ་བདག་གི་ཁྱིམ་ན་ཡོངས་
[048-114a4] ཚོལ་ཞིང། །ངའི་བུ་གཞོན་ནུ་དེ་ནི་གང་དུ་སོང་ཞེས་རྨེད། །སྲུ་མོས་སྨྲས་པ་བདག་གིས་བཙལ་ཀྱང་མ་རྙེད་ན། །གཞོན་ནུ་དེ་ནི་གར་བཞུད་རྒྱལ་པོས་རྨ་བར་གསོལ། །ཟས་གཙང་
[048-114a5] རྒྱལ་པོས་ཉུག་རུམ་དག་ལ་རིངས་པར་རྨས། །ང་ཡི་གཞོན་ནུ་འདི་ནས་བྱུང་བར་ལ་ལས་མཐོང་ངམ་ཞེས། །སྒོ་བ་རྣམས་དང་དེ་བཞིན་ནང་མི་ཀུན་ལའང་རྨས། །ལྷ་གཅིག་ཁྱོད་
[048-114a6] གསོན་མཆོག་དེ་ཞིང་པའི་གྲོང་དུ་བཞུད། །དེ་ནི་རིངས་པར་ཤཱཀྱ་རྣམས་དང་ལྷན་ཅིག་ཏུ། །བྱུང་ནས་དཔལ་ཞུགས་གྱུར་བའི་ཞིང་བའི་གྲོང་དུ་བལྟས། །ཇི་ལྟར་ཉི་མ་བྱེ་བ་ཁྲག་
[048-114a7] ཁྲིག་ཤར་བ་ལྟར། །དེ་ལྟར་དཔལ་གྱིས་འབར་ཞིང་ཕན་བྱེད་འདུག་པ་མཐོང། །ཅོད་པན་རལ་གྲི་ལྷམ་དག་ཕ་ཟད་ཕོག་ཕུད་དེ། །མགོ་བོར་སོར་བཅུ་ཐལ་མོ་སྦྱར་ནས་ཕྱག་


[048-114b0] [114B] 
[048-114b1] །དྲང་སྲོང་བདག་ཉིད་ཆེན་པོ་ལེགས་པར་ཡང་དག་སྨྲ། །གཞོན་ནུ་བྱང་ཆུབ་དོན་དུ་མངོན་པར་འབྱུང་དུ་ངེས་།རབ་ཏུ་དད་ལྷ་བརྒྱ་ཕྲག་བཅུ་གཉིས་ཚང་བ་དང། །དེ་བཞིན་
[048-114b2] ཤཱཀྱ་ལྔ་བརྒྱ་ཉེ་བར་འོངས་པ་དང། །བདེ་གཤེགས་ཡོན་ཏན་རྒྱ་མཚོ་ལྡན་པའི་རྫུ་འཕྲུལ་མཐོང། །བསམ་པ་བརྟན་པས་རྫོགས་པའི་བྱང་ཆུབ་སེམས་ཀྱང་བསྐྱེད། །དེས་ནི་སྟོང་གསུམ་མ་
[048-114b3] ལུས་ས་རྣམས་རབ་བསྐྱོད་ནས། །དྲན་དང་ཤེས་བཞིན་ཏིང་ངེ་འཛིན་ལས་ལངས་གྱུར་ཏེ། །མདོག་བཟང་ལྡན་པས་ཡབ་ལ་ཚངས་པའི་ཚིག་བརྗོད་པ། །ཡབ་ཅིག་ཞིང་བླས་ཐོང་ལ་གཞན་
[048-114b4] ལས་ཚོལ་མ་མཛད། །གལ་ཏེ་གསེར་ཞིག་འཚལ་ནའང་བདག་གིས་གསེར་ཆར་དབབ། །དེ་སྟེ་ན་བཟའ་འཚལ་ནའང་བདག་གིས་ན་བཟའ་དབུལ་།འོན་ཏེ་འབྲུ་ཞིག་འཚལ་ནའང་
[048-114b5] བདག་གིས་འབྲུ་ཆར་དབབ། །མི་དབང་ཁྱོད་ཀྱིས་འགྲོ་བ་ཀུན་ལ་ཡང་དག་སྦྱོར། །ཡབ་དང་དེ་བཞིན་སྐྱེ་བོ་འཁོར་ལ་བསྟན་བྱས་ནས་།སྐད་ཅིག་དེ་ལ་དེ་སླར་གྲོང་ཁྱེར་མཆོག་ཏུ་
[048-114b6] ཞུགས༑ ༑འགྲོ་དང་མཐུན་པ་ཙམ་དུ་གྲོང་ཁྱེར་དེར་གནས་ཀྱི་།སེམས་ཅན་རྣམ་དག་མངོན་པར་འབྱུང་བའི་ཡིད་དང་ལྡན། །ཞིང་པའི་གྲོང་གི་ལེའུ་སྟེ། བཅུ་གཅིག་པའོ།། །།
[048-114b7] འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བདུན་པ། དགེ་སློང་དག་དེ་ལྟར་གཞོན་ནུ་དེ་དེ་བས་ཀྱང་ཡ་ཟད་སྐྱེས་པ་དང། དུས་གཞན་ཞིག་ན་རྒྱལ་པོ་


[048-115a0] [115A] 
[048-115a1] ༄༅། །ཟས་གཙང་མ་ཤཱཀྱའི་ཚོགས་དང་ལྷན་ཅིག་ཏུ་འདུན་ས་ན་འདུག་འདུག་པ་དེའི་ཚེ་ཤཱཀྱ་རྒན་རབས་རྒན་རབས་ཁ་ཅིག་གིས་རྒྱལ་པོ་ཟས་གཙང་མ་ལ་
[048-115a2] འདི་སྐད་ཅེས་སྨྲས་སོ། །ལྷ་མཁྱེན་པར་མཛད་དུ་གསོལ། གཞོན་ནུ་དོན་ཐམས་ཅད་གྲུབ་པ་འདི་ནི་བྲམ་ཟེ་ལྟས་མཁན་རྣམས་དང། བློ་ངེས་པ་དང་ལྡན་པའི་ལྷ་མང་པོས་
[048-115a3] འདི་སྐད་དུ་བསྟན་ཏེ། གཞོན་ནུ་འདི་གལ་ཏེ་མངོན་པར་བྱུང་བར་གྱུར་ན་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཅི་
[048-115a4] སྟེ་མངོན་པར་མ་བྱུང་ན་ནི། འཁོར་ལོས་བསྒྱུར་བའི་རྒྱལ་པོ་མཐའ་བཞི་ལས་རྣམ་པར་རྒྱལ་བ་ཆོས་ཀྱི་རྒྱལ་པོ་ཆོས་དང་ལྡན་ཞིང་རིན་པོ་ཆེ་སྣ་བདུན་དང་ལྡན་པར་འགྱུར་
[048-115a5] རོ༑ ༑དེའི་རིན་པོ་ཆེ་སྣ་བདུན་ནི། འདི་དག་སྟེ། འདི་ལྟར་འཁོར་ལོ་རིན་པོ་ཆེ་དང། གླང་པོ་རིན་པོ་ཆེ་དང། རྟ་རིན་པོ་ཆེ་དང་ནོར་བུ་རིན་པོ་ཆེ་དང། བུད་མེད་རིན་པོ་ཆེ་དང། ཁྱིམ་
[048-115a6] བདག་རིན་པོ་ཆེ་དང། བློན་པོ་རིན་པོ་ཆེ་དང་བདུན་ནོ། །དེ་ལ་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། གཞན་གྱི་སྡེ་རབ་ཏུ་འཇོམས་པ་སྟོང་
[048-115a7] ཚང་བ་འབྱུང་ངོ། །དེ་གནོད་པར་བྱ་བ་དང། མཚན་ཆ་མེད་པར་ཆོས་དང་མཐུན་པས་སའི་དཀྱིལ་འཁོར་འདི་ལས་མངོན་པར་རྒྱལ་བར་བྱས་ཏེ་གཅིག་པུ་གནས་པར་འགྱུར་


[048-115b0] [115B] 
[048-115b1] དེའི་སླད་དུ་གཞོན་ནུ་དེའི་བཙུན་མོ་བླང་བར་བགྱིའོ། །དེ་ལྟར་མཛད་དང་བུད་མེད་ཀྱི་ཚོགས་ཀྱིས་ཡོངས་སུ་བསྐོར་ཏེ་དགེས་བ་ལ་ལོངས་སྤྱོད་ཅིང་མངོན་པར་འབྱུང་
[048-115b2] བར་ཡང་མི་འགྱུར་ཏེ། དེ་ལྟར་གྱུར་བ་དང་བདག་ཅག་གི་འཁོར་ལོས་བསྒྱུར་བའི་གདུང་ཡང་མི་འཆད། ཁམས་ཀྱི་རྒྱལ་པོ་ཐམས་ཅད་ཀྱིས་ཀྱང་མི་སྙན་པར་མི་བརྗོད་ཅིང་རིམ་གྲོར་བགྱི་
[048-115b3] བར་འགྱུར་རོ། །དེ་ནས་རྒྱལ་པོ་ཟས་གཙང་མས་སྨྲས་པ། གལ་ཏེ་དེ་ལྟར་བྱ་ན། དེའི་ཕྱིར་གཞོན་ནུའི་ཚུལ་དང་མཐུན་པའི་བུ་མོ་གང་ཞིག་ཡོད་ཁྱེད་ཀྱིས་ལྟོས་ཤིག་དེའི་ཚེ་ཤཱཀྱ་ལྔ་
[048-115b4] བརྒྱ་ཙམ་སོ་སོ་ནས་འདི་སྐད་དུ་བདག་གི་བུ་མོ་ནི་གཞོན་ནུའི་ཚུལ་དང་མཐུན་ནོ། །བདག་གི་བུ་མོ་ནི་གཞོན་ནུའི་ཚུལ་དང་མཐུན་ནོ་།ཞེས་ཟེར་རོ། །རྒྱལ་པོས་སྨྲས་པ། གཞོན་ནུ་
[048-115b5] དེ་ནི་ཤིན་ཏུ་ཕུལ་ཆེ་བ་ཡིན་གྱི། གཞོན་ནུ་ཉིད་ལ་ཁྱོད་བུ་མོ་གང་འདོད་ཅེས་དྲི་བར་བྱའོ་ཞེས་དེ་དག་ཀུན་ཀྱང་འདུས་ཏེ་གཞོན་ནུ་ལ་དངོས་པོ་དེ་བརྗོད་དོ། །གཞོན་ནུས་སྨྲས་པ། ད་
[048-115b6] སྟེ་དགུང་བདུན་ན་འདིའི་ལན་གསན་པར་གསོལ། དེ་ནས་བྱང་ཆུབ་སེམས་དཔའ་འདི་སྙམ་དུ་བསམ་སྟེ། འདོད་པའི་སྐྱོན་ནི་བདག་གིས་མཐའ་ཡས་རིག་འཐབ་མོ་འཁོན་ཅེས་མྱ་
[048-115b7] ངན་སྡུག་བསྔལ་རྩ། །འཇིགས་བྱེད་དུག་གི་ལོ་མ་འདྲ་བ་སྟེ། །མེ་དང་འདྲ་ཞིང་རལ་གྲིའི་སོ་དང་འདྲ། །འདོད་པའི་ཡོན་ཏན་བདག་འདོད་མ་ཡིན་ཏེ། །བདག་ནི་བུད་མེད་ཚོགས་དང་མཛེས་


[048-116a0] [116A] 
[048-116a1] ༄༅། །མ་ཡིན༑ ༑བསམ་གཏན་ཏིང་འཛིན་བདེ་བས་ཞི་སེམས་སུ་།བདག་ནི་མི་སྨྲ་ནགས་ཚལ་གནས་པར་བྱ། །ཡང་དེས་བརྟགས་ནས་ཐབས་མཁས་པ་མངོན་དུ་བྱས་
[048-116a2] ཏེ་སེམས་ཅན་ཡོངས་སུ་སྨིན་པར་བྱ་བ་ལ་བལྟས་ནས་སྙིང་རྗེ་ཆེན་པོ་བསྐྱེད་དེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འདམ་དང་ལྕག་ལྕིག་ཁྲོད་ནས་པདྨ་རྣམ་པར་འཕེལ།།
[048-116a3] མི་རྣམས་གང་བའི་ནང་ན་རྒྱལ་པོ་མཆོད་པ་འཐོབ། །གང་ཚེ་བྱང་ཆུབ་སེམས་དཔའ་འཁོར་མཆོག་ཐོབ་གྱུར་པ། །དེ་ཚེ་སེམས་ཅན་བྱེ་བ་ཁྲག་ཁྲིག་འཆི་མེད་འདུལ། །སྔོན་གྱི་བྱང་
[048-116a4] ཆུབ་སེམས་དཔའ་མཁས་པ་གང་བྱུང་བ། །དེ་དག་ཀུན་གྱིས་བཙུན་མོ་སྲས་དང་སླས་ཀྱང་བསྟན། །འོན་ཀྱང་འདོད་པས་ཆགས་མེད་བསམ་གཏན་བདེ་མ་ཉམས། །བདག་ཀྱང་དེ་
[048-116a5] དག་ཡོན་ཏན་རྗེས་སུ་བསླབ་པར་བྱ། །གང་ལ་སྤྱོད་ལམ་ཡོན་ཏན་བདེན་པའི་ཚིག་མེད་པ། །བུད་མེད་ཕལ་པ་གང་ཡང་བདག་གི་ཚུལ་མཐུན་མིན། །གང་ཞིག་བདག་གི་སེམས་
[048-116a6] ནི་མངོན་པར་དགའ་བྱེད་ཅིང། །བག་ཡོད་གཟུགས་དང་ན་ཚོད་རུས་རིགས་དག་པ་འོས། །དེས་ནི་ཡོན་ཏན་ཚིགས་སུ་བཅད་དེ་ཡི་གེར་བྲིས། །འདི་འདྲའི་བུ་མོ་མཆིས་ན་བདག་
[048-116a7] ལ་བཀའ་སྩོལ་ཅིག་སྐྱེ་པོ་ཕལ་བ་མ་བསྡམས་བདག་ལ་མཁོ་མ་ལགས། །ཡོན་ཏན་བརྗོད་པ་འདི་ལྡན་མཆིས་ན་བདག་སྩོལ་ཅིག་དར་ཅིང་གཟུགས་བཟང་ལྡན་ཡང་


[048-116b0] [116B] 
[048-116b1] །ཕུ་ནུ་མ་ལ་བྱམས་ལྟར་བྱམས་པའི་སེམས་ལྡན་ཞིང། །གཏོང་ལ་དགའ་སྟེ་དགེ་སྦྱོང་བྲམ་ཟེ་སྦྱིན་ཚུལ་ཅན། །དེ་འདྲའི་བུ་མོ་མཆིས་ན་ཡབ་ཀྱིས་
[048-116b2] བདག་སྩོལ་ཅིག་གང་ལ་ང་རྒྱལ་ཁེངས་དང་ཞེ་སྡང་མ་མཆིས་ཤིང། །གཡོ་དང་ཕྲག་དོག་སྒྱུ་སྤངས་དྲང་བའི་དང་ཚུལ་ཅན་།རྨི་ལམ་ན་ཡང་སྐྱེས་པ་གཞན་ལ་ཆགས་དང་བྲལ། །
[048-116b3] བདག་གི་ཁྱོས་ནི་ཆོག་འཚལ་རྟག་སྡོམ་བག་མཆིས་ལ། །རྒྱགས་པ་མ་མཆིས་མི་གཡེང་ཟུང་ཐུབ་ཚུལ་འཆང་ཞིང། །ང་རྒྱལ་མ་མཆིས་འགྱིང་དང་བྲལ་བས་བྲན་མོ་བཞིན། །སྒྲ་
[048-116b4] དྲི་རོ་ལ་མ་ཆགས་ཆང་ལ་མ་ཆགས་ཏེ། །འདོད་བྲལ་བརྣབ་སེམས་མ་མཆིས་རང་གི་ནོར་གྱིས་འཚལ། །བདེན་ལ་གནས་ཤིང་མི་འཕྱར་གཡེང་བ་མ་ལགས་པ། །ངོ་ཚའི་གོས་འཚལ་
[048-116b5] རྒོད་དང་ཁེངས་པ་མ་མཆིས་གནས། །ལྷ་དང་བཀྲ་ཤིས་མ་ཆགས་རྟག་ཏུ་ཆོས་ལ་བརྩོན། །ལུས་དང་དག་དང་ཡིད་ཀྱི་དངོས་པོ་རབ་དག་པ། །གཉིད་དང་རྨུགས་པ་མི་མངའ་ང་རྒྱལ་
[048-116b6] གླེན་བྲལ་ཞིང། །རྟོག་དང་ལྡན་ལ་ལེགས་པའི་ལས་རྣམས་རྟག་སྤྱོད་དེ། །གྱོས་སྒྱུག་གཉིས་ལའང་སྟོན་པ་བཞིན་གྱི་རིམ་གྲོར་ལྡན། །བྲན་དང་བྲན་མོ་ཀུན་ལའང་བདག་བཞིན་བྱམས་
[048-116b7] སྲེལ་བ༑ ༑སྨད་འཚོང་བཞིན་དུ་བསྟན་བཅོས་ཆོ་ག་འཚལ་ཅིང་མཁས། །སླད་ཀྱིས་ཉལ་ཞིང་སྔོན་དུ་མ་ལ་ནས་ལྡང་བགྱིད་པ་།བྱམས་པས་རྗེས་སྙེགས་མ་བཞིན་ཚུལ་འཆོས་མ་མཆིས་


[048-117a0] [117A] 
[048-117a1] ༄༅། །པ༑ ༑དེ་འདྲའི་བུད་མེད་མཆིས་ན་ཡབ་ཀྱིས་བདག་སྩོལ་ཅིག་།དགེ་སློང་དག་དེ་ནས་རྒྱལ་པོ་ཟས་གཙང་མས་ཚིགས་སུ་བཅད་པ་འདི་དག་ཐོས་ནས་མདུན་ན་འདོན་
[048-117a2] ལ་སྨྲས་པ། བྲམ་ཟེ་ཆེན་པོ། ཁྱོད་སེར་སྐྱའི་གནས་ཀྱི་གྲོང་ཁྱེར་ཆེན་པོར་སོང་ལ་ཁྱིམ་ཐམས་ཅད་དུའང་སོང་སྟེ། བུ་མོ་དག་ལྟོས་ལ་གང་ལའང་རུང་སྟེ་ཡོན་ཏན་དེ་ལྟ་བུ་དག་ཡོད་ན་
[048-117a3] རྒྱལ་རིགས་ཀྱི་བུ་མོའང་རུང། བྲམ་ཟེའི་བུ་མོའང་རུང། རྗེའི་རིགས་ཀྱི་བུ་མོའང་རུང། དམངས་རིགས་ཀྱི་བུ་མོའང་རུང་གི་བུ་མོ་དེ་དག་འདིར་འོན་ཅིག་དེ་ཅིའི་ཕྱིར་ཞེ་ན། གཞོན་ནུ་
[048-117a4] འདི་ནི་རིགས་དོན་དུ་གཉེར་བ་མ་ཡིན་གྱི། གཞོན་ནུ་འདི་ནི་ཡོན་ཏན་དོན་དུ་གཉེར་བ་ཡིན་ནོ། །དེའི་ཚེ་ཚིགས་སུ་བཅད་པ་འདི་དག་ཀྱང་སྨྲས་སོ། །རྒྱལ་རིགས་བྲམ་ཟེའི་བུ་མོ་དང།།
[048-117a5] རྗེའུ་རིགས་དམངས་རིགས་དེ་བཞིན་ཏེ། །སུ་ལ་ཡོན་ཏན་འདི་ཡོད་པའི་།བུ་མོ་དེ་ནི་འདིར་འོན་ཅིག་ང་ཡི་བུ་འདི་རིགས་དག་དང། །རུས་ལ་ངོ་མཚར་འཛིན་མ་ཡིན། །ཡོན་ཏན་བདེན་པ་
[048-117a6] ཆོས་ཀྱི་རྣམས། །དེ་ལ་འདི་ཡི་ཡིད་དགའ་འོ། །དགེ་སློང་དག་དེ་ནས་བྲམ་ཟེ་མདུན་ན་འདོན་དེས་ཚིགས་སུ་བཅད་པ་ཡི་གེར་བྲིས་པ་དེ་ཁྱེར་ཏེ་སེར་སྐྱའི་གནས་ཀྱི་གྲོང་ཁྱེར་
[048-117a7] ཆེན་པོར་སོང་ནས་ཁྱིམ་ནས་ཁྱིམ་དུ་ཡོན་ཏན་དེ་ལྟ་བུ་དང་ལྡན་པའི་བུ་མོ་ལྟ་ཞིང་ཚོལ་དུ་སོང་སོང་བ་ལས། ཡོན་ཏན་དེ་ལྟ་བུ་དང་ལྡན་པའི་བུ་མོ་མ་མཐོང་སྟེ། དེ་ནས་རིམ་གྱིས་


[048-117b0] [117B] 
[048-117b1] ན་བུ་མོ་གཟུགས་མཛེས་ཤིང་བལྟ་ན་སྡུག་ལ་ཡིད་དུ་འོང་བ། མདོག་བཟང་པོ་རྒྱས་པ་མཆོག་དང་ལྡན་པ། ཧ་ཅང་ཡང་མི་རིང་
[048-117b2] བ༑ ཧ་ཅང་ཡང་མི་ཐུང་བ། ཧ་ཅང་ཡང་མི་སྦོམ་པ། ཧ་ཅང་ཡང་མི་སྐེམ་པ། ཧ་ཅང་ཡང་མི་དཀར་བ། ཧ་ཅང་ཡང་མི་ནག་པ་བཟོད་མ་དར་ལ་བབ་པ། བུད་མེད་རིན་པོ་ཆེ་ལྟར་སྣང་བ་
[048-117b3] ཞིག་མཐོང་བ་དང། བུ་མོ་དེས་བྲམ་ཟེ་མདུན་ན་འདོན་དེའི་རྐང་པ་གཉིས་ནས་བཟུང་སྟེ་འདི་སྐད་ཅེས་སྨྲས་སོ། །བྲམ་ཟེ་ཆེན་པོ་ཁྱོད་ལ་དགོས་བ་ཅི་ཞིག་མཆིས། བྲམ་ཟེ་མདུན་ན་
[048-117b4] འདོན་གྱིས་ཚིགས་སུ་བཅད་དེ་སྨྲས་པ། ཟས་གཙང་སྲས་པོ་གཟུགས་ནི་མཆོག་ཏུ་མཛེས་གྱུར་ཅིང། །སུམ་ཅུ་རྩ་གཉིས་མཚན་ལྡན་ཡོན་ཏན་གཟི་བརྗིད་ཅན། །དེ་ཡིས་བུད་མེད་
[048-117b5] རྣམས་ཀྱི་ཡོན་ཏན་ཡི་གེར་བྲིས། །སུ་ལ་ཡོན་ཏན་འདི་ཡོད་དེ་ཡི་ཆུང་མར་འོས། །ཞེས་སྨྲས་ཏེ། དེས་དེ་ལ་ཡི་གེ་དེ་བྱིན་ནོ། །དེ་ནས་བུ་མོ་དེས་ཚིགས་སུ་བཅད་པའི་ཡི་གེ་དེ་བཀླགས་
[048-117b6] ནས་བཞིན་འཛུམ་བ་བསྟན་ཏེ་བྲམ་ཟེ་མདུན་ན་འདོན་དེ་ལ་ཚིགས་སུ་བཅད་དེ་སྨྲས་པ། བྲམ་ཟེ་ཡོན་ཏན་འདི་དག་བདག་ལ་ཀུན་ཚང་གི་།དེས་བའི་གཟུགས་ཅན་དེ་ནི་བདག་གི་ཁྱིམ་
[048-117b7] ཐབ་བོ༑ ༑གལ་ཏེ་གཞོན་ནུ་བཞེད་ན་ཕྱི་བཤོལ་མ་མཛད་གསུངས་།བརྒྱ་ལ་སྐྱེ་བོ་ཕལ་དང་བཞུགས་པར་འགྱུར་ཡང་གདའ། །དེ་ནས་བྲམ་ཟེ་མདུན་ན་འདོན་དེ། རྒྱལ་པོ་ཟས་གཙང་མའི་


[048-118a0] [118A] 
[048-118a1] ༄༅། །དྲུང་དུ་སོང་སྟེ་དོན་དེ་བརྗོད་པ། རྒྱལ་པོ་ཆེན་པོ་བདག་གིས་གཞོན་ནུའི་ཚུལ་དང་མཐུན་པའི་བུ་མོ་མཐོང་ངོ། །རྒྱལ་པོས་སྨྲས་པ། སུ་ལ་དེ་ལྟ་བུ་ཞིག་ཡོད་
[048-118a2] སྨྲས་པ༑ ལྷ། ཤཱཀྱ་ལག་ན་བེ་ཅོན་ཅན་ལ་བུ་མོ་དེ་ལྟ་བུ་ཞིག་མཆིས་སོ། །དེ་ནས་རྒྱལ་པོ་ཟས་གཙང་མ་འདི་སྙམ་དུ་སེམས་ཏེ་གཞོན་ནུ་དེ་ནི་ཤིན་ཏུ་ཕུལ་ཆེ་ཞིང་བཟང་བ་ལ་
[048-118a3] མོས་པ་ཡིན་ལ། བུད་མེད་དག་ནི་ཕལ་ཆེར་ཡོན་ཏན་མེད་པ་དག་ཀྱང་བདག་ལ་ཡོན་ཏན་ཡོད་པར་ཁས་ལེན་གྱི། བདག་གིས་ཡིད་དུ་འོང་བའི་ཡོ་བྱད་དག་ཅིག་བྱས་ཏེ་གཞོན་
[048-118a4] ནུ་འདི་བུ་མོ་ཐམས་ཅད་ལ་སྦྱིན་པ་བྱེད་དུ་གཞུག་གོ་བུ་མོ་དེ་དག་གི་ནང་ནས་གང་ལ་གཞོན་ནུ་མིག་མངོན་པར་ཆགས་པར་གྱུར་པ་དེ་གཞོན་ནུ་ལ་སྦྱིན་པར་བྱའོ་སྙམ་མོ། །
[048-118a5] དེ་ནས་རྒྱལ་པོ་ཟས་གཙང་མས་ཡིད་དུ་འོང་བའི་ཡོ་བྱད་གསེར་དང། དངུལ་དང། རིན་པོ་ཆེ་སྣ་ཚོགས་ལས་བྱེད་དུ་བཅུག་ནས་སེར་སྐྱའི་གནས་ཀྱི་གྲོང་ཁྱེར་ཆེན་པོར་དྲིལ་གྱི་སྒྲ་
[048-118a6] བསྒྲགས་ཏེ། དེང་ནས་ཞག་བདུན་ན་ཀུན་གྱིས་ཀྱང་གཞོན་ནུ་མཐོང་བར་འགྱུར་ཏེ། ཡིད་དུ་འོང་བའི་ཡོ་བྱད་དག་ཀྱང་བུ་མོ་དག་ལ་སྦྱིན་པ་བྱེད་ཀྱི། བུ་མོ་ཐམས་ཅད་ཀྱང་འདུན་
[048-118a7] ཁང་དུ་ཤོག་ཅིག་ཅེས་བསྒོའོ། །དགེ་སློང་དག་དེ་ནས་ཞག་བདུན་ལོན་པ་དང། བྱང་ཆུབ་སེམས་དཔའ་འདུན་ཁང་དུ་སོང་སྟེ་སེངྒེའི་ཁྲི་ལ་འདུག་གོ་དེའི་ཚེ་རྒྱལ་པོ་ཟས་གཙང་


[048-118b0] [118B] 
[048-118b1] ཆགས་པ་དེ་ང་ལ་གྱིས་ཤིག་ཅེས་བསྒོའོ། །དགེ་སློང་དག་དེ་ནས་སེར་སྐྱའི་གནས་ཀྱི་གྲོང་ཁྱེར་ཆེན་པོ་དེ་ན་བུ་མོ་
[048-118b2] གང་ཇི་སྙེད་ཅིག་ཡོད་པ་དེ་དག་ཐམས་ཅད་འདུན་ཁང་ག་ལ་བ་དེ་དང། བྱང་ཆུབ་སེམས་དཔའ་ག་ལ་བ་དེར་བྱང་ཆུབ་སེམས་དཔའ་བལྟ་བ་དང། ཡིད་དུ་འོང་བའི་ཡོ་བྱད་བླང་བའི་
[048-118b3] ཕྱིར་དེར་དོང་ངོ། །དགེ་སློང་དག་དེ་ནས་བྱང་ཆུབ་སེམས་དཔས་བུ་མོ་ཇི་ལྟར་འོངས་པ་དེ་དག་ལ་ཡིད་དུ་འོང་བའི་ཡོ་བྱད་རྣམས་བྱིན་ནོ། །དེ་ནས་བུ་མོ་དེ་དག་གིས་བྱང་ཆུབ་སེམས་
[048-118b4] དཔའི་དཔལ་དང་གཟི་བརྗིད་མ་བཟོད་ནས་ཡིད་དུ་འོང་བའི་ཡོ་བྱད་དེ་དག་བླངས་ཤིང་མྱུར་བ་མྱུར་བར་ཕྱིར་དོང་ངོ། །དེ་ནས་ཤཱཀྱ་ལག་ན་བེ་ཅོན་ཅན་གྱི་བུ་མོ་ས་འཚོ་མ་ཞེས་བྱ་བ་
[048-118b5] བྲན་མོའི་ཚོགས་ཀྱིས་བསྐོར་ཅིང་མདུན་དུ་བདར་ཏེ་འདུན་ཁང་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་པ་དང། མིག་མི་འཛུམ་པར་བྱང་ཆུབ་སེམས་དཔའ་
[048-118b6] ལ་བལྟ་ཞིང་ཕྱོགས་གཅིག་ཏུ་འདུག་པར་གྱུར་ཏོ། །གང་གི་ཚེ་བྱང་ཆུབ་སེམས་དཔས་ཡིད་དུ་འོང་བའི་ཡོ་བྱད་དེ་དག་བྱིན་ཟིན་པར་གྱུར་པ་དེའི་ཚེ་བྱང་ཆུབ་སེམས་དཔའི་དྲུང་དུ་འོངས་
[048-118b7] ནས་འཛུམ་དམུལ་ཏེ་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ་།གཞོན་ནུ། བདག་གིས་ཁྱོད་ལ་ནོངས་པ་ཅི་ཞིག་བགྱིས་ན། བདག་ལ་དེ་ལྟར་དངན་སྡང་མཛད། སྨྲས་པ་


[048-119a0] [119A] 
[048-119a1] ༄༅། །ངས་ནི་ཁྱོད་ལ་དངན་སྡང་བྱས་པའང་མེད་ན། ཁྱོད་ནི་ཤིན་ཏུ་འཕྱིས་ཏེ་འོངས་སོ་ཞེས་སྨྲས་ནས་དེས་སོར་གདུབ་སྲང་བརྒྱ་སྟོང་དུ་མ་རི་བ་ཕུད་དེ་
[048-119a2] དེ་ལ་བྱིན་ནོ། །བུ་མོ་དེས་སྨྲས་པ། གཞོན་ནུ་ཁྱོད་ལ་བདག་གིས་འདི་ལྟ་ཞིག་འཚལ་བ་འོས་སམ། སྨྲས་པ། འོ་ན་རྒྱན་གཞན་དང་གཞན་དག་ཡོད་པ་འདི་དག་ཀྱང་ཁྱོད་
[048-119a3] ཁྱེར་ཅིག་དེས་སྨྲས་པ། གཞོན་ནུ་བདག་ནི་རྒྱན་མ་མཆིས་པར་བགྱིད་པ་མ་ལགས་ཀྱི། རྒྱན་དང་ལྡན་པར་བགྱིད་པ་ལགས་སོ་ཞེས་སྨྲས་ནས་བུ་མོ་དེ་སོང་ངོ། །དེ་ནས་
[048-119a4] བྱ་ར་བར་བཀོད་པའི་མི་དེ་དག་རྒྱལ་པོ་ཟས་གཙང་མའི་དྲུང་དུ་སོང་ནས་ལོ་རྒྱུས་དེ་དག་སྨོས་ཏེ་སྨྲས་པ། ལྷ། ཤཱཀྱ་ལག་ན་བེ་ཅོན་ཅན་གྱི་བུ་མོ་ས་འཚོ་མ་ཞེས་བགྱི་བ་དེ་
[048-119a5] ལ་གཞོན་ནུ་སྤྱན་ཆགས་པར་གྱུར་ལ་ཅུང་ཟད་ཅིག་ཏུ་བཀའ་མཆིད་ཀྱང་བགྱིས་སོ། །དེ་ནས་རྒྱལ་པོ་ཟས་གཙང་མས་ཚིག་དེ་ཐོས་ནས་ཤཱཀྱ་ལག་ན་བེ་ཅོན་ཅན་གྱི་གན་དུ་
[048-119a6] བྲམ་ཟེ་མདུན་ན་འདོན་ཕོ་ཉར་བཏང་སྟེ། ཁྱོད་ཀྱི་བུ་མོ་ཞིག་ཡོད་པ་དེ་ངའི་གཞོན་ནུ་ལ་བྱིན་ཅིག་ཅེས་སྤྲིང་ངོ། །ལག་ན་བེ་ཅོན་ཅན་གྱིས་སྨྲས་པ། འཕགས་པ་གཞོན་ནུ་དེ་
[048-119a7] ནི་ཕོ་བྲང་ན་སྐྱིད་དེ་བར་འཁྲུངས་པ་ལགས་ལ། བདག་ཅག་གི་རིགས་ཀྱི་ཆོས་ནི་འདི་ལྟ་བུ་ལགས་ཏེ། སྒྱུ་རྩལ་ཤེས་པ་ལ་བུ་མོ་གཏོང་གི་སྒྱུ་རྩལ་མི་ཤེས་པ་ལ་


[048-119b0] [119B] 
[048-119b1] གཞོན་ནུ་དེ་ནི་སྒྱུ་རྩལ་ཤེས་པའང་མ་ལགས་ལ། རལ་གྲིའི་ཐབས་དང། འཕོངས་དང། སྟོབས་དང་གྱད་ཀྱི་འཛིན་སྟངས་ཀྱི་ཚུལ་ཤེས་པའང་མ་ལགས་
[048-119b2] ན༑ བདག་གིས་སྒྱུ་རྩལ་ཤེས་པ་མ་ལགས་པ་ལ་བུ་མོ་ཇི་ལྟར་གཏོང། ཚིག་དེ་རྒྱལ་པོ་ལ་བཟླས་པ་དང། དེ་ནས་རྒྱལ་པོ་འདི་སྙམ་དུ་སེམས་ཏེ། ང་ལ་དེས་འདི་དང་ལན་གཉིས་སུ་
[048-119b3] བསྡོས་ཏེ། གང་གི་ཚེ་ངས་ཤཱཀྱ་གཞོན་ནུ་དག་གཞོན་ནུའི་རིམ་གྲོ་བྱེད་དུ་ཅིའི་ཕྱིར་མི་འོང་ཞེས་བྱས་པ་དེའི་ཚེ་ཡང། ཅི་ངེད་ལུག་གི་རིམ་གྲོ་བྱེད་དུ་འོང་ངམ་ཞེས་ཟེར་ལ། དེའང་འདི་
[048-119b4] སྐད་ཟེར་རོ་སྙམ་དུ་སེམས་ཤིང་འདུག་པར་གྱུར་ཏོ། །བྱང་ཆུབ་སེམས་དཔས་ཀྱང་གཏམ་དེ་ཐོས་ནས་རྒྱལ་པོ་ཟས་གཙང་མ་ག་ལ་བ་དེར་སོང་སྟེ་ཕྱིན་ནས་འདི་སྐད་ཅེས་སྨྲས་སོ། །
[048-119b5] ཅི་ནོངས་ཏེ་དེ་ལྟར་ཞལ་ཟུང་གནག་པར་བཞུགས། རྒྱལ་པོས་སྨྲས་པ། གཞོན་ནུ། དེ་དྲི་བས་ཅི་ཞིག་བྱ། གཞོན་ནུས་སྨྲས་པ། ལྷ། དེ་ནི་བཀའ་མི་སྩལ་དུ་མི་རུང་ངོ་ཞེས་ལན་
[048-119b6] གསུམ་གྱི་བར་དུ་བྱང་ཆུབ་སེམས་དཔས་རྒྱལ་པོ་ཟས་གཙང་མ་ལ་དྲིས་པ་དང། དེ་ནས་རྒྱལ་པོ་ཟས་གཙང་མས་བྱང་ཆུབ་སེམས་དཔའ་ལ་དངོས་པོ་དེ་དག་བརྗོད་དོ། །བྱང་ཆུབ་
[048-119b7] སེམས་དཔས་སྨྲས་པ། ལྷ། གྲོང་ཁྱེར་འདི་ན་བདག་དང་སྒྱུ་རྩལ་གྱིས་འགྲན་པར་ནུས་པ་འགའ་མཆིས་སམ། དེ་ནས་རྒྱལ་པོ་ཟས་གཙང་མས་བགད་ནས་བྱང་ཆུབ་སེམས་དཔའ་ལ་


[048-120a0] [120A] 
[048-120a1] ༄༅། །འདི་སྐད་ཅེས་སྨྲས་སོ། །བུ་ཁྱོད་ཀྱིས་སྒྱུ་རྩལ་བསྟན་པར་ནུས་སམ། སྨྲས་པ། ལྷ་དེ་ནི། བདག་གིས་ལེགས་པར་རྡོ་ཐོགས་སོ་།དེ་བས་ན། སྒྱུ་རྩལ་འཚལ་
[048-120a2] བ་རྣམས་ཀུན་ཀྱང་གསོག་ཏུ་གསོལ། དེ་དག་གི་མདུན་དུ་བདག་གིས་སྒྱུ་རྩལ་བསྟན་པར་བགྱིའོ། །དེ་ནས་རྒྱལ་པོ་ཟས་གཙང་མས་སེར་སྐྱའི་གནས་ཀྱི་གྲོང་ཁྱེར་ཆེན་པོར་དྲིལ་
[048-120a3] གྱི་སྒྲ་བསྒྲགས་ཏེ། དེང་ནས་ཞག་བདུན་ན་གཞོན་ནུ་རང་གི་སྒྱུ་རྩལ་སྟོན་གྱི། དེར་སྒྱུ་རྩལ་ཤེས་པ་ཐམས་ཅད་ཤོག་ཅིག་ཅེས་བསྒོའོ། །དེ་ནས་ཞག་བདུན་ལོན་པ་དང། ཤཱཀྱ་
[048-120a4] གཞོན་ནུ་ལྔ་བརྒྱ་ཙམ་ཚོགས་པར་གྱུར་ཏོ། །དེ་ནས་ཤཱཀྱ་ལག་ན་བེ་ཅོན་ཅན་གྱི་བུ་མོ་ས་འཚོ་མ་རྒྱལ་བའི་རུ་མཚོན་དུ་བཞག་སྟེ། འདིར་རལ་གྲིའི་ཐབས་དང། འཕོངས་དང་
[048-120a5] སྟོབས་དང། གྱད་ཀྱི་འཛིན་སྟངས་ཀྱིས་སུ་རྒྱལ་བ་དེ་ནི་འདི་ཁྱེར་ཅིག་ཅེས་དམ་བཅས་ནས་དེའི་ཚེ་ཐམས་ཅད་ཀྱི་ཐོག་མ་ལ་གཞོན་ནུ་ལྷ་སྦྱིན་གྲོང་ཁྱེར་ནས་བྱུང་ངོ། །དེའི་
[048-120a6] ཚེ་བྱང་ཆུབ་སེམས་དཔའི་བཞོན་པར་གླང་པོ་དཀར་པོ་བོང་ཤིན་ཏུ་ཆེ་བ་ཞིག་གྲོང་ཁྱེར་དུ་ཁྲིད་པ་གཞོན་ནུ་ལྷ་སྦྱིན་གྱིས་མཐོང་ནས་ཕྲག་དོག་དང། ཤཱཀྱའི་ང་རྒྱལ་དང་
[048-120a7] སྟོབས་ཀྱི་ང་རྒྱལ་གྱིས་དྲེགས་ནས་དེས་གླང་པོ་དེ་ལག་པ་གཡོན་པས་སྣ་ནས་བཟུང་སྟེ་ལག་པ་གཡས་པས་ཐལ་མོ་ལན་གཅིག་བསྣུན་པས་བསད་པར་གྱུར་ཏོ། །དེའི་


[048-120b0] [120B] 
[048-120b1] དེས་གླང་པོ་ཆེན་པོ་དེ་གྲོང་ཁྱེར་གྱི་སྒོར་བསད་པ་མཐོང་ནས་སུས་བསད་ཅེས་དྲིས་པ་དང། སྨྲས་པ། ལྷ་སྦྱིན་གྱིས་བསད་དོ། །སྨྲས་པ་
[048-120b2] ལྷ་སྦྱིན་གྱིས་དེ་ནི་མ་ལེགས་པ་ཞིག་བྱས་སོ་ཞེས་དེས་གླང་པོ་དེའི་མཇུག་མ་ནས་བཟུང་སྟེ་གྲོང་ཁྱེར་གྱི་སྒོ་ནས་གུད་དུ་བོར་རོ་།དེའི་འོག་ཏུ་བྱང་ཆུབ་སེམས་དཔའ་ཤིང་རྟ་ལ་
[048-120b3] ཞོན་ཏེ་བྱུང་བ་དང། བྱང་ཆུབ་སེམས་དཔས་གླང་པོ་དེ་ལྟར་བསད་པ་མཐོང་ངོ། །མཐོང་ནས་ཀྱང་སུས་བསད་ཅེས་དྲིས་པ་དང། སྨྲས་པ། ལྷ་སྦྱིན་གྱིས་བསད་དོ། །སྨྲས་པ། ལྷ་སྦྱིན་
[048-120b4] གྱིས་དེ་ནི་མ་ལེགས་པ་ཞིག་བྱས་སོ། །གྲོང་ཁྱེར་འདིའི་སྒོ་ནས་སུས་བོར་ཞེས་དྲིས་པ་དང། སྨྲས་པ། མཛེས་དགའ་བོས་བོར་རོ་།སྨྲས་པ། མཇེས་དགའ་བོས་དེ་ལྟར་བྱས་
[048-120b5] པའང་ལེགས་ན། སེམས་ཅན་འདི་ནི་ལུས་ཆེན་པོ་དང་ལྡན་པ་སྟེ། རུལ་ན་གྲོང་ཁྱེར་ཐམས་ཅད་དྲི་མི་ཞིམ་པས་གང་བར་འགྱུར་རོ་ཞེས་ནས། དེ་ནས་བྱང་ཆུབ་སེམས་དཔས་ཤིང་
[048-120b6] རྟ་ལ་འདུག་བཞིན་དུ་རྐང་པ་ཡ་གཅིག་ས་ལ་བརྐྱང་སྟེ་རྐང་པའི་མཐེ་བོས་གླང་པོ་དེ་བླངས་ཏེ་ར་བ་བདུན་རིམ་དང། འོབས་བདུན་རིམ་འདས་ནས་གྲོང་ཁྱེར་གྱི་ཕྱི་རོལ་རྒྱང་གྲགས་
[048-120b7] གཅིག་ཙམ་དུ་འཕངས་སོ། །གླང་པོ་དེ་ཕྱོགས་གང་དུ་ལྷུང་བའི་ཕྱོགས་དེ་གཤོང་ཆེན་པོ་ཞིག་ཏུ་གྱུར་ནས་ད་ལྟར་གླང་པོའི་གཤོང་ཞེས་བྱ་བ་ཡིན་ནོ། །དེའི་ཚེ་ལྷ་དང་མི་བརྒྱ་


[048-121a0] [121A] 
[048-121a1] ༄༅། །སྟོང་མང་པོ་ཨེ་མ་ཨ་ལ་ལ་ཞེས་ཟེར་ཞིང་ཅ་ཅོ་དང་ག་ཞའི་སྒྲ་བརྒྱ་སྟོང་འབྱིན་ལ་གོས་ཀྱི་གཡབ་མོ་འབྱིན་བར་གྱུར་ཏོ། །ནམ་མཁའི་དཀྱིལ་ནས་ལྷའི་བུ་
[048-121a2] དག་གིས་ཀྱང་ཚིགས་སུ་བཅད་པ་འདི་དག་སྨྲས་སོ། །གླང་པོའི་དབང་པོ་བདོ་བ་བཞིན་བཞུད་པ། །ཞབས་ཀྱི་མཐེ་བོས་གླང་པོའི་དབང་པོ་བླངས། །ར་བ་བདུན་དང་འོབས་བདུན་
[048-121a3] ཡོངས་བཟླས་ནས། །གྲོང་ཁྱེར་འདི་ཡི་ཕྱི་རོལ་རྒྱང་རིང་འཕངས། །མཁྱེན་པ་མཆོག་མངའ་འདིས་ནི་གདོན་མི་ཟར། །ང་རྒྱལ་སྟོབས་ཀྱིས་མཐོ་བའི་ལུས་ཅན་རྣམས། །འཁོར་བའི་
[048-121a4] གྲོང་ནས་ཕྱི་རོལ་རྒྱང་རིང་དུ། །ཤེས་རབ་སྟོབས་ཀྱིས་འདིས་ནི་འཕེན་པར་འགྱུར། །དགེ་སློང་དག་དེ་ནས་ཤཱཀྱ་གཞོན་ནུ་ལྔ་བརྒྱ་ཙམ་གྲོང་ཁྱེར་ནས་ཐོན་ནས་སའི་ཕྱོགས་གང་
[048-121a5] དུ་ཤཱཀྱ་གཞོན་ནུ་དག་སྒྱུ་རྩལ་སྟོན་པ་དེར་དོང་ངོ། །རྒྱལ་པོ་ཟས་གཙང་མ་དང། ཤཱཀྱ་རྒན་རབས་རྒན་རབས་དག་དང། སྐྱེ་བོ་ཕལ་པོ་ཆེ་དག་ཀྱང་བྱང་ཆུབ་སེམས་དཔའ་
[048-121a6] དང། ཤཱཀྱ་གཞོན་ནུ་གཞན་དག་གི་སྒྱུ་རྩལ་གྱི་ཁྱད་པར་མཐོང་བར་འདོད་དེ་སའི་ཕྱོགས་དེར་དོང་ངོ། །དེ་ནས་ཐོག་མར་ཤཱཀྱ་གཞོན་ནུ་ཡི་གེ་མཁས་ཤིང་ཡི་གེའི་ཆོ་ག་ཤེས་
[048-121a7] པ་དེ་དག་དང། བྱང་ཆུབ་སེམས་དཔར་ཡི་གེ་འགྲན་ཏོ། །དེའི་ཚེ་ཤཱཀྱ་དེ་དག་གིས་སློབ་དཔོན་ཀུན་གྱི་བཤེས་གཉེན་དཔང་དུ་བཞག་སྟེ། གཞོན་ནུ་འདི་དག་གི་ནང་ནས་ཡི་


[048-121b0] [121B] 
[048-121b1] ཡི་གེའི་སྣ་གྲངས་ཀྱི་མཐར་ཕྱིན་པས་ཁྱད་པར་དུ་འཕགས་པ་གང་ཡིན་ཁྱོད་ཀྱིས་བྱེ་བྲག་ཕྱེ་ཞིག་དེ་ནས་སློབ་དཔོན་ཀུན་གྱི་བཤེས་གཉེན་བྱང་ཆུབ་སེམས་དཔའ་
[048-121b2] ཡི་གེ་ལ་མཁས་པ་མངོན་དུ་མཐོང་བས་བཞིན་འཛུམ་པ་བསྟན་ཏེ་ཚིགས་སུ་བཅད་པ་འདི་དག་སྨྲས་སོ། །མི་ཡི་འཇིག་རྟེན་ལྷ་ཡི་འཇིག་རྟེན་ནམ། །ལྷ་མིན་འཇིག་རྟེན་དྲི་ཟའི་འཇིག་
[048-121b3] རྟེན་ནམ། །འཇིག་རྟེན་ཀུན་གྱི་ཡི་གེ་ཇི་སྙེད་གང། །དེ་ལ་སེམས་ཅན་དག་པ་འདིས་མཐར་ཕྱིན། །མི་ཡི་ཟླ་བ་འདི་ཡིས་གང་མཁྱེན་པའི་།ཡི་གེ་དག་དང་ཡི་གེའི་སྣ་གྲངས་ཀྱི། །
[048-121b4] མིང་ཡང་ཁྱེད་དང་ངས་ནི་ཡོང་མི་ཤེས། །འདི་ལ་མངོན་སུམ་ངས་ཤེས་འདི་རྒྱལ་འགྱུར། །ཤཱཀྱ་རྣམས་ཀྱིས་སྨྲས་པ། གཞོན་ནུ་འདི་ཡི་གེའི་ཤེས་པ་ལ་ཁྱད་པར་དུ་འཕགས་པ་ལྟའང་
[048-121b5] འཕགས་པར་ཆུག་སྟེ། གཞོན་ནུ་འདི་གྲངས་ཀྱིས་ཤེས་པ་ལ་ཁྱད་པར་ཅི་ཡོད་འགྲན་པར་བྱའོ། །དེ་ནས་ཤཱཀྱ་སྲིད་སྒྲུབ་ཅེས་བྱ་བ་རྩིས་པ་ཆེན་པོ་བྱེད་པ། བགྲང་པ་དང་རྩིས་ཀྱི་ཕ་རོལ་
[048-121b6] ཏུ་ཕྱིན་པ་ཞིག་ཡོད་པ་དེ་དཔང་དུ་བཞག་སྟེ། གཞོན་ནུ་འདི་དག་གི་ནང་ནས་གྲངས་ཀྱི་ཤེས་པ་ལ་ཁྱད་པར་དུ་གང་འཕགས་ཁྱོད་ཀྱིས་ལྟོས་ཤིག་ཅེས་བྱས་ཏེ། དེ་ནས་དེའི་ཚེ་བྱང་ཆུབ་
[048-121b7] སེམས་དཔས་ནི་རྩིས་མགོ་ཕོག་ཤཱཀྱ་གཞོན་ནུ་གཅིག་གིས་ནི་བརྩིས་པ་དང། བྱང་ཆུབ་སེམས་དཔའ་ལ་སླེབ་པར་མ་ནུས་སོ། །དེ་ནས་ཤཱཀྱ་གཞོན་ནུ་གཉིས་དང། གསུམ་


[048-122a0] [122A] 
[048-122a1] ༄༅། །དང། བཞི་དང། ལྔ་དང། བཅུ་དང། ཉི་ཤུ་དང། སུམ་ཅུ་དང། བཞི་བཅུ་དང། ལྔ་བཅུ་དང། བརྒྱ་ནས་ཤཱཀྱ་གཞོན་ནུ་ལྔ་བརྒྱའི་བར་གྱིས་དུས་གཅིག་
[048-122a2] ཏུ་བརྩིས་ཀྱང་བྱང་ཆུབ་སེམས་དཔའ་ལ་མ་སླེབ་བོ། །དེ་ནས་བྱང་ཆུབ་སེམས་དཔས་སྨྲས་པ། ཁྱེད་ཀྱིས་ནི་རྩིས་མགོ་ཕོག་ཅིག་ཁོ་བོས་ནི་བརྩིའོ། །དེའི་ཚེ་ཤཱཀྱ་གཞོན་
[048-122a3] ནུ་གཅིག་གིས་རྩིས་མགོ་ཕོག་ན། བྱང་ཆུབ་སེམས་དཔས་རྩིས་ཀྱིས་ཆོད་པ་ལ་མ་སླེབ་བོ། །དེ་ནས་ཤཱཀྱ་གཞོན་ནུ་གཉིས་དང། གསུམ་དང། བཞི་དང། ལྔ་དང། བཅུ་དང་
[048-122a4] ཉི་ཤུ་དང། སུམ་ཅུ་དང། བཞི་བཅུ་དང། ལྔ་བཅུ་དང། བརྒྱ་ནས་ཤཱཀྱ་གཞོན་ནུ་ལྔ་བརྒྱའི་བར་གྱིས་དུས་གཅིག་ཏུ་རྩིས་མགོ་ཕོག་ཀྱང་བྱང་ཆུབ་སེམས་དཔས་རྩིས་ཀྱིས་ཆོད་པ་ལ་མ་
[048-122a5] སླེབ་བོ༑ ༑བྱང་ཆུབ་སེམས་དཔས་སྨྲས་པ། འདི་ལ་བརྩད་དེའང་ཅི་རུང་གི་ཁྱེད་ཐམས་ཅད་གཅིག་ཏུ་འདུས་ཏེ་རྩིས་མགོ་ཕོག་ཅིག་དང་ཁོ་བོས་བརྩིའོ། །དེ་ནས་ཤཱཀྱ་གཞོན་
[048-122a6] ནུ་ལྔ་བརྒྱས་ཚིག་གཅིག་ཏུ་བརྗོད་པས་སྔ་ཕྱི་མེད་པར་རྩིས་མགོ་ཕོག་ན། བྱང་ཆུབ་སེམས་དཔས་རྨོངས་པ་མེད་པར་བརྩིས་ཏེ། དེ་ལྟར་ཤཱཀྱ་གཞོན་ནུ་དེ་དག་ཐམས་ཅད་ནི་
[048-122a7] ཕུག་ཐུག་པར་གྱུར། བྱང་ཆུབ་སེམས་དཔའ་ལ་ནི་ཐུག་པའི་མཐའ་མེད་པར་གྱུར་ཏོ། །དེ་ནས་རྩིས་པ་ཆེན་པོ་སྲིད་སྒྲུབ་ངོ་མཚར་དུ་གྱུར་ཏེ་ཚིགས་སུ་བཅད་པ་འདི་དག་སྨྲས་


[048-122b0] [122B] 
[048-122b1] ༑ལེགས་པའི་བློ་མངའ་འདི་དྲིས་ན། །མཁྱེན་པ་ཤིན་ཏུ་མྱུར་བ་སྟེ། །ཤཱཀྱ་གཞོན་ནུ་ལྔ་བརྒྱ་ཙམ། །ཀུན་ཀྱང་རྩིས་ཀྱི་ལམ་ལ་ཐུག་དེ་ཡི་ཤེས་རབ་འདི་འདྲ་སྟེ། །ཡེ་ཤེས་བློ་གྲོས་དྲན་
[048-122b2] ལྡན་ཡང། །རྩིས་ཀྱི་མཁྱེན་པ་རྒྱ་མཚོ་དེ། །ད་དུང་སྦྱོང་ཞིང་སློབ་པ་མཛད། །དེ་ནས་ཤཱཀྱའི་ཚོགས་ཐམས་ཅད་ངོ་མཚར་དུ་གྱུར་ཏེ་ཤིན་ཏུ་རྨད་དུ་བྱུང་བར་སེམས་ཤིང། དེའི་ཚེ་ཐམས་ཅད་
[048-122b3] མགྲིན་གཅིག་ཏུ་ཚིག་འདི་སྐད་ཅེས་སྨྲས་སོ། །ཀྱེ་དོན་གྲུབ་གཞོན་ནུ་ཁྱོད་ནི་རྒྱལ་ལོ་རྒྱལ་ལོ། །ཞེས་ཐམས་ཅད་སྟན་ལས་ལངས་ཏེ་ཐལ་མོ་སྦྱར་ནས་བྱང་ཆུབ་སེམས་དཔའ་ལ་
[048-122b4] ཕྱག་འཚལ་ཏེ་རྒྱལ་པོ་ཟས་གཙང་མ་ལ་འདི་སྐད་ཅེས་སྨྲས་སོ་།རྒྱལ་པོ་ཆེན་པོ། ཁྱོད་ལ་སྲས་དེ་ལྟར་དྲིས་པ་ལ་སྤོབས་པ་མྱུར་ཞིང་མགྱོགས་ལ། ཡང་ཞིང་ཤུགས་དང་ལྡན་པ་
[048-122b5] ཅན་མངའ་བ་ནི་བརྙེས་པ་ལེགས་པར་བརྙེས་སོ། །དེ་ནས་རྒྱལ་པོ་ཟས་གཙང་མས་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ་།བུ། རྩིས་པ་ཆེན་པོ་སྲིད་སྒྲུབ་གྲངས་ཀྱི་ཤེས་པ་
[048-122b6] ལ་མཁས་པ་དང། རྩིས་ཀྱི་ལུགས་འགྲན་ནུས་སམ། སྨྲས་པ། ལྷ་རྡོ་ཐོགས་སོ། །སྨྲས་པ། འོ་ན་རྩིས་ཤིག་དེ་ནས་རྩིས་པ་ཆེན་པོ་སྲིད་སྒྲུབ་ཀྱིས་བྱང་ཆུབ་སེམས་དཔའ་ལ་འདི་
[048-122b7] སྐད་ཅེས་སྨྲས་སོ། །གཞོན་ནུ་ཁྱོད་བྱེ་བ་ལས་བརྒྱར་གོང་དུ་བསྒྲེས་པ་ཞེས་བགྱི་བའི་རྩིས་ཀྱི་ལུགས་མཁྱེན་ཏམ། སྨྲས་པ་ཤེས་སོ། །སྨྲས་པ། འོ་ན་བྱེ་བ་ལས་བརྒྱར་གོང་དུ་


[048-123a0] [123A] 
[048-123a1] ༄༅། །བསྒྲེས་པའི་རྩིས་ཀྱི་ལུགས་ལ་ཇི་ལྟར་རྗེས་སུ་འཇུག་པར་བགྱི། བྱང་ཆུབ་སེམས་དཔས་སྨྲས་པ། བྱེ་བ་ཕྲག་བརྒྱ་ན་ཐེར་འབུམ་ཞེས་བྱའོ། །ཐེར་འབུམ་
[048-123a2] ཕྲག་བརྒྱ་ན་ཁྲག་ཁྲིག་ཅེས་བྱའོ། །ཁྲག་ཁྲིག་ཕྲག་བརྒྱ་ན་གཏམས་པ་ཞེས་བྱའོ། །གཏམས་པ་ཕྲག་བརྒྱ་ན་དཀྲིགས་པ་ཞེས་བྱའོ། །དཀྲིགས་པ་ཕྲག་བརྒྱ་ན་མི་འཁྲུགས་
[048-123a3] ཞེས་བྱའོ། །མི་འཁྲུགས་ཕྲག་བརྒྱ་ན་ཁྱད་ཕྱིན་ཅེས་བྱའོ་།ཁྱད་ཕྱིན་ཕྲག་བརྒྱན་ཕང་སྟེང་ཞེས་བྱའོ། །ཕང་སྟེང་ཕྲག་བརྒྱ་ན་མང་འཛིན་ཅེས་བྱའོ། །མང་འཛིན་ཕྲག་བརྒྱ་ན་
[048-123a4] གླང་པོའི་སྟོབས་ཞེས་བྱའོ། །གླང་པོའི་སྟོབས་ཕྲག་བརྒྱ་ན་ངོགས་ཐོབ་ཅེས་བྱའོ། །ངོགས་ཐོབ་ཕྲག་བརྒྱ་ན་རྣམ་པར་བཞག་པ་གདགས་པ་ཞེས་བྱའོ། །རྣམ་པར་བཞག་པ་
[048-123a5] གདགས་པ་ཕྲག་བརྒྱ་ན་རྒྱུ་རིག་ཅེས་བྱའོ། །རྒྱུ་རིག་ཕྲག་བརྒྱ་ན་ལག་སྦྱིན་ཞེས་བྱའོ། །ལག་སྦྱིན་ཕྲག་བརྒྱ་ན་རྒྱུ་དབང་ཞེས་བྱའོ། །རྒྱུ་དབང་ཕྲག་བརྒྱ་ན་རྫོགས་ཐོབ་ཅེས་
[048-123a6] བྱའོ༑ ༑རྫོགས་ཐོབ་ཕྲག་བརྒྱ་ན་བགྲང་རྟོགས་ཞེས་བྱའོ་།བགྲང་རྟོགས་ཕྲག་བརྒྱ་ན་སྒྲིབ་པ་ཞེས་བྱའོ། །སྒྲིབ་པ་ཕྲག་བརྒྱ་ན་སྟོབས་ཞེས་བྱའོ། །སྟོབས་ཕྲག་བརྒྱ་ན་ཀུན་
[048-123a7] སྟོབས་ཞེས་བྱའོ། །ཀུན་སྟོབས་ཕྲག་བརྒྱ་ན་རྣམ་པར་བརྡ་ཤེས་ལྡན་ཞེས་བྱའོ། །རྣམ་པར་བརྡ་ཤེས་ལྡན་ཕྲག་བརྒྱ་ན་བརྡ་ཤེས་ཀུན་ཞེས་བྱའོ། །བརྡ་ཤེས་ཀུན་ཕྲག་


[048-123b0] [123B] 
[048-123b1] །རྣམ་འབྱུང་ཕྲག་བརྒྱ་ན་དེའི་མཚན་ཉིད་ཅེས་བྱ་སྟེ། འདི་ལྟར་དེའི་མཚན་ཉིད་ཅེས་བྱ་བའི་རྩིས་ཀྱིས་ནི་རིའི་རྒྱལ་པོ་རི་རབ་བརྩི་བའི་གཞིར་
[048-123b2] བྱས་ཀྱང་ཆོད་པར་རུང་ངོ། །དེའི་ཡང་གོང་ན་རྒྱལ་མཚན་གྱི་རྩེ་མོའི་ནོར་བུ་ཞེས་བྱ་བའི་གྲངས་ཡོད་དེ། གྲངས་དེས་ནི་གངྒཱའི་ཀླུང་གི་བྱེ་མ་སྙེད་བརྩི་བའི་གཞིར་བྱས་ཀྱང་
[048-123b3] ཆོད་པར་རུང་ངོ། །དེའི་ཡང་གོང་ན་རྒྱལ་མཚན་གྱི་རྩེ་མོ་ངེས་པར་སྒྲོག་པ་ཞེས་བྱ་བའི་གྲངས་ཡོད་དོ། །དེའི་ཡང་གོང་ན་དེད་འདྲེན་གདགས་པ་ཞེས་བྱ་བའི་གྲངས་ཡོད་དོ། །དེའི་
[048-123b4] ཡང་གོང་ན་གཏན་ལ་འབེབས་པ་ཞེས་བྱ་བའི་གྲངས་ཡོད་དོ། །དེའི་ཡང་གོང་ན་གཅོད་རྟོགས་ཞེས་བྱ་བའི་གྲངས་ཡོད་དོ། །དེའི་ཡང་གོང་ན་གཅོད་རྟོགས་ལྡན་ཞེས་བྱ་བའི་གྲངས་
[048-123b5] ཡོད་དོ༑ ༑དེའི་ཡང་གོང་ན་ཐམས་ཅད་རྣམ་པར་འབྱེད་པ་ཞེས་བྱ་བའི་གྲངས་ཡོད་དེ། གྲངས་དེས་ནི་གངྒཱའི་ཀླུང་བཅུའི་བྱེ་མ་བརྩི་བའི་གཞིར་བྱས་ཀྱང་ཆོད་པར་རུང་ངོ། །དེའི་
[048-123b6] ཡང་གོང་ན་སྙིང་པོ་མཆོག་ཅེས་བྱ་བའི་གྲངས་ཡོད་དེ། གྲངས་དེས་ནི་གངྒཱའི་ཀླུང་བྱེ་བ་ཕྲག་བརྒྱའི་བྱེ་མ་དང་མཉམ་པ་བརྩི་བའི་གཞིང་བྱས་ཀྱང་ཆོད་པར་རུང་ངོ། །དེའི་ཡང་
[048-123b7] གོང་ན་རྡུལ་ཕྲ་རབ་ལ་འཇུག་པའི་རྗེས་སུ་སོང་བ་ཞེས་བྱ་བའི་གྲངས་ཡོད་དེ། གྲངས་དེ་ལ་ནི་དེ་བཞིན་གཤེགས་པ་དང། བྱང་ཆུབ་ཀྱི་སྙིང་པོ་མཆོག་དམ་པར་གནས་པའི་


[048-124a0] [124A] 
[048-124a1] ༄༅། །བྱང་ཆུབ་སེམས་དཔའ་དང། ཆོས་ཐམས་ཅད་ལ་དབང་བསྐུར་བ་མངོན་དུ་གྱུར་པའི་བྱང་ཆུབ་སེམས་དཔའ་མ་གཏོགས་པར་སེམས་ཅན་གྱི་རིས་ན་གྲངས་
[048-124a2] དེ་ཤེས་པ་ནི་ང་དང། གཞན་ཡང་ང་དང་འདྲ་བ་སྲིད་པ་ཐ་མ་པར་གྱུར་པ་ཁྱིམ་གྱི་གནས་ནས་མངོན་པར་མ་བྱུང་བའི་བྱང་ཆུབ་སེམས་དཔའ་མ་གཏོགས་པར་གང་ཡང་མེད་དོ།།
[048-124a3] སྲིད་སྒྲུབ་ཀྱིས་སྨྲས་པ། གཞོན་ནུ། རྡུལ་ཕྲ་རབ་ལ་འཇུག་པའི་རྗེས་སུ་སོང་བའི་གྲངས་ལ་ཇི་ལྟར་རྗེས་སུ་འཇུག་པར་བགྱི། བྱང་ཆུབ་སེམས་དཔས་སྨྲས་པ། རྡུལ་ཕྲ་རབ་ཀྱི་
[048-124a4] རྡུལ་བདུན་ལ་ནི་རྡུལ་ཕྲ་མོ་གཅིག་གོ་རྡུལ་ཕྲ་མོ་བདུན་ལ་ནི་ཆུང་དུ་གཅིག་གོ་རྡུལ་ཆུང་ངུ་བདུན་ལ་ནི་ཉི་ཟེར་གྱི་རྡུལ་གཅིག་གོ་ཉི་ཟེར་གྱི་རྡུལ་བདུན་ལ་ནི་རི་བོང་རྡུལ་
[048-124a5] གཅིག་གོ་རི་བོང་རྡུལ་བདུན་ལ་ནི་ལུག་རྡུལ་གཅིག་གོ་ལུག་རྡུལ་བདུན་ལ་ནི་གླང་རྡུལ་གཅིག་གོ་གླང་རྡུལ་བདུན་ལ་ནི་སྲོ་མ་གཅིག་གོ་།སྲོ་མ་བདུན་ལ་ནི་ཡུངས་
[048-124a6] འབྲུ་གཅིག་གོ་ཡུངས་འབྲུ་བདུན་ལ་ནི་ནས་གཅིག་གོ་ནས་བདུན་ལ་ནི་སོར་གཅིག་གོ་སོར་བཅུ་གཉིས་ལ་ནི་མཐོ་གང་ངོ། །མཐོ་དོ་ལ་ནི་ཁྲུ་གང་ངོ། །ཁྲུ་བཞི་ལ་ནི་
[048-124a7] གཞུ་གང་ངོ། །གཞུ་སྟོང་ལ་ནི་ཡུལ་མ་ག་དཧའི་རྒྱང་གྲགས་གཅིག་གོ་རྒྱང་གྲགས་བཞི་ལ་ནི་དཔག་ཚད་གཅིག་གོ་དེ་ལ་ཁྱེད་ཀྱི་ནང་ནས་དཔག་ཚད་ལ་རྡུལ་ཕྲ་རབ་དེ་ལྟ་


[048-124b0] [124B] 
[048-124b1] སྲིད་སྒྲུབ་ཀྱིས་སྨྲས་པ། གཞོན་ནུ་བདག་ཉིད་ཀྱང་དེ་ལ་མགོ་རྨོངས་ན། གཞན་བློ་ཆུང་ངུ་དང་ལྡན་པ་ལྟ་སྨོས་ཀྱང་ཅི་འཚལ། དེ་བས་ན། གཞོན་ནུས་དཔག་
[048-124b2] ཚད་ལ་རྡུལ་ཕྲ་རབ་དེ་ལྟ་བུ་དུ་མཆིས་བཤད་དུ་གསོལ། བྱང་ཆུབ་སེམས་དཔས་སྨྲས་པ། དེ་ལ་དཔག་ཚད་ལ་ནི་རྡུལ་ཕྲ་རབ་མི་འཁྲུགས་ཁྲག་ཁྲིག་གཅིག་དང། བྱེ་བ་ཁྲག་
[048-124b3] ཁྲིག་འབུམ་ཕྲག་སུམ་ཅུ་དང། བྱེ་བ་དྲུག་ཅུ་ཕྲག་བརྒྱ་དང་བྱེ་བ་ཕྲག་སུམ་ཅུ་རྩ་གཉིས་དང། འབུམ་ཕྲག་ལྔ་དང། ཁྲི་ཉིས་སྟོང་ཡོད་དེ། དཔག་ཚད་ལ་ནི་རྡུལ་ཕྲ་རབ་དེ་སྙེད་
[048-124b4] ཅིག་ཡོད་དོ། །དེ་ལྟར་འཇུག་པ་དེས་ཛམྦུའི་གླིང་འདི་ལ་ནི་དཔག་ཚད་བདུན་སྟོང་ཡོད་དོ། །ནུབ་ཀྱི་བ་ལང་སྤྱོད་ལ་ནི་དཔག་ཚད་བརྒྱད་སྟོང་ཡོད་དོ། །ཤར་གྱི་ལུས་འཕགས་ལ་
[048-124b5] ནི་དཔག་ཚད་དགུ་སྟོང་ཡོད་དོ། །བྱང་གི་སྒྲ་མི་སྙན་ལ་ནི་དཔག་ཚད་ཁྲི་ཡོད་དེ། དེ་ལྟར་འཇུག་པ་དེས་གླིང་བཞི་པའི་འཇིག་རྟེན་གྱི་ཁམས་འདི་ལ་སོགས་པ་གླིང་བཞི་པ་
[048-124b6] ཆེན་པོའི་འཇིག་རྟེན་གྱི་ཁམས་བྱེ་བ་ཕྲག་བརྒྱ་དང། རྒྱ་མཚོ་ཆེན་པོ་བྱེ་བ་ཕྲག་བརྒྱ་དང། ཁོར་ཡུག་དང་ཁོར་ཡུག་ཆེན་པོ་བྱེ་བ་ཕྲག་བརྒྱ་དང། རིའི་རྒྱལ་པོ་རི་རབ་བྱེ་བ་ཕྲག་
[048-124b7] བརྒྱ་དང། རྒྱལ་ཆེན་བཞིའི་རིས་ཀྱི་ལྷ་བྱེ་བ་ཕྲག་བརྒྱ་དང། སུམ་ཅུ་རྩ་གསུམ་བྱེ་བ་ཕྲག་བརྒྱ་དང། འཐབ་བྲལ་བྱེ་བ་ཕྲག་བརྒྱ་དང། དགའ་ལྡན་བྱེ་བ་ཕྲག་བརྒྱ་དང། འཕྲུལ་


[048-125a0] [125A] 
[048-125a1] ༄༅། །དགའ་བྱེ་བ་ཕྲག་བརྒྱ་དང། གཞན་འཕྲུལ་དབང་བྱེད་བྱེ་བ་ཕྲག་བརྒྱ་དང། ཚངས་རིས་བྱེ་བ་ཕྲག་བརྒྱ་དང་ཚངས་པའི་མདུན་ན་འདོན་བྱེ་བ་ཕྲག་བརྒྱ་
[048-125a2] དང། ཚངས་འཁོར་བྱེ་བ་ཕྲག་བརྒྱ་དང། ཚངས་ཆེན་བྱེ་བ་ཕྲག་བརྒྱ་དང། འོད་ཆུང་བྱེ་བ་ཕྲག་བརྒྱ་དང། ཚད་མེད་འོད་བྱེ་བ་ཕྲག་བརྒྱ་དང། འོད་གསལ་བྱེ་བ་ཕྲག་བརྒྱ་
[048-125a3] དང། དགེ་ཆུང་བྱེ་བ་ཕྲག་བརྒྱ་དང། ཚད་མེད་དགེ་བྱེ་བ་ཕྲག་བརྒྱ་དང། དགེ་རྒྱས་བྱེ་བ་ཕྲག་བརྒྱ་དང། སྤྲིན་མེད་བྱེ་བ་ཕྲག་བརྒྱ་དང། བསོད་ནམས་སྐྱེས་བྱེ་བ་ཕྲག་བརྒྱ་
[048-125a4] དང། འབྲས་བུ་ཆེ་བ་བྱེ་བ་ཕྲག་བརྒྱ་དང། སེམས་ཅན་འདུ་ཤེས་མེད་པ་བྱེ་བ་ཕྲག་བརྒྱ་དང། མི་ཆེ་བ་བྱེ་བ་ཕྲག་བརྒྱ་དང། མི་གདུང་བ་བྱེ་བ་ཕྲག་བརྒྱ་དང། གྱ་ནོམ་སྣང་བྱེ་བ་
[048-125a5] ཕྲག་བརྒྱ་དང། ཤིན་ཏུ་མཐོང་བྱེ་བ་ཕྲག་བརྒྱ་དང། འོག་མིན་གྱི་ལྷའི་རིས་བྱེ་བ་ཕྲག་བརྒྱ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཅིག་ཅེས་བྱ་སྟེ། ཡངས་
[048-125a6] ཤིང་རྒྱ་ཆེ་བའོ། །དེ་ལ་དཔག་ཚད་དུ་ཡོད་པ་དང། དཔག་ཚད་བརྒྱ་ཕྲག་དུ་ཡོད་པ་དང། དཔག་ཚད་སྟོང་ཕྲག་དུ་ཡོད་པ་དང་དཔག་ཚད་བྱེ་བ་ཕྲག་དུ་ཡོད་པ་དང། དཔག་ཚད་ཐེར་
[048-125a7] འབུམ་ཕྲག་དུ་ཡོད་པ་དང། དཔག་ཚད་ཁྲག་ཁྲིག་ཕྲག་དུ་ཡོད་པ་དང། དེ་བཞིན་དུ་སྦྱར་ཏེ་དཔག་ཚད་སྙིང་པོ་དམ་པའི་རྩིས་ཀྱི་བར་དུ་ཐུག་པ་ལ་རྡུལ་ཕྲ་རབ་དེ་ལྟ་བུ་དུ་ཡོད་


[048-125b0] [125B] 
[048-125b1] སྟེ། དེ་ནི་གྲངས་མེད་པ་ཞེས་བྱའོ། །དེ་བས་ཀྱང་ཤིན་ཏུ་གྲངས་མེད་པ་དེ་སྙེད་ཀྱི་རྡུལ་ཕྲ་རབ་ནི་སྟོང་གསུམ་གྱི་སྟོང་
[048-125b2] ཆེན་པོའི་འཇིག་རྟེན་གྱི་ཁམས་ན་ཡོད་དོ། །བྱང་ཆུབ་སེམས་དཔས་རྩིས་ཀྱི་ལེའུ་འདི་བསྟན་པའི་ཚེ་རྩིས་པ་ཆེན་པོ་སྲིད་སྒྲུབ་དང། ཤཱཀྱའི་ཚོགས་ཐམས་ཅད་ཀྱང་ཚིམ་ཞིང་མགུ་
[048-125b3] ལ་ཡིད་རངས་ཏེ་ངོ་མཚར་རྨད་དུ་བྱུང་བ་ཐོབ་ནས་དེ་དག་ཐམས་ཅད་ཀྱང་གོས་རེ་རེ་ཞིག་བཞག་སྟེ་གོས་དང་རྒྱན་ལྷག་མ་གཞན་བྱང་ཆུབ་སེམས་དཔའ་ལ་ཡོན་དུ་ཕུལ་ལོ། །དེ་ནས་
[048-125b4] རྩིས་པ་ཆེན་པོ་སྲིད་སྒྲུབ་ཀྱིས་ཚིགས་སུ་བཅད་པ་འདི་དག་སྨྲས་སོ། །བྱེ་བ་བརྒྱ་ན་ཐེར་འབུམ་ཐེར་འབུམ་དེ་བཞིན་དུ། །ཁྲག་ཁྲིག་དང་ནི་གཏམས་པའི་རྒྱུད་དང་དེ་བཞིན་དུ། །དཀྲིགས་
[048-125b5] པ་མི་འཁྲུགས་བདག་གི་ཤེས་ཐུག་དེ་གོང་མིན། །མཚུངས་པ་མེད་ཀྱི་མཁྱེན་བརྩིས་ལ་དེ་བས་ལྷག། ཡང་ཀྱེ་ཤཱཀྱ་དག་སྟོང་གསུམ་དག་གི་རྡུལ་དང་རྩྭ་དང་ནགས་ཚལ་དང། །སྨན་
[048-125b6] དང་ཆུ་ཡི་ཐིགས་པ་ཇི་སྙེད་ཡོད་པ་དང། །ཧུ་ཞེས་བྱ་བ་གཅིག་ལ་འདི་ཡིས་རྩི་ནུས་ན། །ལྔ་བརྒྱ་ཙམ་དག་གི་ལྟ་ངོ་མཚར་ཅི་ཞིག་ཆེ། །དེ་ནས་ལྷ་དང་མི་བརྒྱ་སྟོང་དག་ཨེ་མ་ཨ་ལ་ལ་
[048-125b7] ཞེས་ཟེར་ཞིང་ཅ་ཅོ་དང། གཞའི་སྒྲ་བརྒྱ་སྟོང་འབྱིན་པར་གྱུར་ཏོ། །ནམ་མཁའི་དཀྱིལ་ནས་ལྷའི་བུ་དག་གིས་ཀྱང་ཚིགས་སུ་བཅད་པ་འདི་དག་བརྗོད་དོ། །དུས་གསུམ་སེམས་ཅན་མ་


[048-126a0] [126A] 
[048-126a1] ༄༅། །ལུས་ཇི་སྙེད་གང་ཡོད་པའི། །སེམས་དང་སེམས་བྱུང་འདུ་ཤེས་རྣམ་པར་རྟོག་པ་དག་མཆོག་དང་ཐ་མ་དེ་བཞིན་རྒྱ་ཆུང་ཡངས་པ་དག་ཐམས་ཅད་སེམས་
[048-126a2] ཀྱི་འགྱུར་བ་གཅིག་གིས་རབ་ཏུ་མཁྱེན། །དགེ་སློང་དག་དེ་ལྟར་ཤཱཀྱ་གཞོན་ནུ་དེ་དག་ཐམས་ཅད་ཟིལ་གྱིས་ནོན་པར་གྱུར་ཏེ་བྱང་ཆུབ་སེམས་དཔའ་འབའ་ཞིག་ཁྱད་པར་དུ་
[048-126a3] འཕགས་པར་གྱུར་ཏོ། །དེའི་རྗེས་ལ་མཆོད་པ་དང། རྐྱལ་དང། བང་ལ་སོགས་པ་ཐམས་ཅད་ལའང་བྱང་ཆུབ་སེམས་དཔའ་ཉིད་ཁྱད་པར་དུ་འཕགས་པར་གྱུར་ནས་ནམ་མཁའི་
[048-126a4] དཀྱིལ་ནས་ལྷའི་བུ་དག་གིས་ཚིགས་སུ་བཅད་པ་འདི་དག་སྨྲས་སོ་།བརྟུལ་ཞུགས་དཀའ་ཐུབ་སྡོམ་པའི་ཡོན་ཏན་དང། །བསྐལ་པ་བྱེ་བར་བཟོད་དུལ་བྱམས་སྟོབས་
[048-126a5] ཀྱིས༑ ༑ལུས་དང་སེམས་ནི་ཅི་ནས་ཡང་མཛད་པས། །དེ་ཡི་ཤུགས་ཀྱི་ཁྱད་པར་མཉམ་པར་གྱིས། །སེམས་ཅན་མཆོག་འདི་གྲོང་ཁྱེར་འདི་ན་བཞུགས་པ་ཁྱེད་ཀྱིས་མཐོང། །འོན་
[048-126a6] ཀྱང་འདི་ནི་ཕྱོགས་བཅུའི་འཇིག་རྟེན་ཁམས་རྣམས་ཐམས་ཅད་དུ་།སྐད་ཅིག་གཅིག་ལ་རིན་ཆེན་གསེར་དང་མཆོད་པ་སྣ་ཚོགས་ཀྱིས་།རྒྱལ་བ་དཔག་ཏུ་མེད་པ་དག་ལ་མཆོད་
[048-126a7] པ་མཛད་དུ་བཞུད། །འོན་ཀྱང་རྫུ་འཕྲུལ་དེ་འདྲ་བརྙེས་པ་དེ་།བྱོན་ཏམ་བཞུད་པར་ཁྱེད་ཀྱིས་ཡོང་མི་ཤེས། །ཇི་ཙམ་ཞུགས་ཤེས་དེ་ལ་ཅི་ཞིག་བསྐྱེད། །འདི་ནི་མཚུངས་པ་མེད་


[048-126b0] [126B] 
[048-126b1] །དེ་ལྟར་བྱང་ཆུབ་སེམས་དཔའ་དེ་གཅིག་པུ་ཁྱད་པར་དུ་འཕགས་པར་གྱུར་ཏོ། །དེ་ནས་ཤཱཀྱ་དེ་དག་གིས་སྨྲས་པ། གཞོན་ནུ་འདི་ལ་སྟོབས་ཀྱི་ཁྱད་པར་ཅི་ཡོད་
[048-126b2] པའང་སད་པར་བྱའོ། །དེ་ནས་བྱང་ཆུབ་སེམས་དཔའ་ཕྱོགས་གཅིག་ཏུ་འདུག་ནས་ཤཱཀྱ་གཞོན་ནུ་ལྔ་བརྒྱ་པོ་དེ་དག་ཀྱང་དུས་གཅིག་ཏུ་སོ་སོ་ནས་སྟོབས་འགྱེད་པར་གྱུར་ཏེ། ཤཱཀྱ་
[048-126b3] གཞོན་ནུ་སུམ་ཅུ་རྩ་གཉིས་ཤིག་འཚོགས་ནས་བྱང་ཆུབ་སེམས་དཔའ་ལ་རྒོལ་བ་ལྟར་ཆས་ཏེ་འཁོད་དོ། །དེའི་ནང་ནས་དགའ་བོ་དང་ཀུན་དགའ་བོ་གཉིས་ཀྱིས་བྱང་ཆུབ་
[048-126b4] སེམས་དཔའ་ལ་སྟོབས་བརྒལ་བའི་ཕྱིར་དྲུང་དུ་ཕྱིན་པ་དང། བྱང་ཆུབ་སེམས་དཔའི་ལག་གིས་རེག་མ་ཐག་ཏུ་དེ་གཉིས་ཀས་ཀྱང་བྱང་ཆུབ་སེམས་དཔའི་མཐུ་དང་གཟི་བརྗིད་
[048-126b5] མ་བཟོད་དེ་ས་ལ་འགྱེལ་ཏོ། །དེའི་འོག་ཏུ་ཤཱཀྱ་གཞོན་ནུ་ལྷ་སྦྱིན་ང་རྒྱལ་ཅན་མཐུ་སྙེམས་པ་དེ་སྟོབས་ཀྱི་ང་རྒྱལ་དང་ཤཱཀྱའི་ང་རྒྱལ་གྱིས་སྙེམས་ལ། བྱང་ཆུབ་སེམས་
[048-126b6] དཔའ་ལ་བསྔོ་ཞིང་ཐམས་ཅད་དང་ལྡན་པའི་ལྟད་མོ་པའི་དཀྱིལ་འཁོར་ལ་བསྐོར་ཏེ་བསྒྱིངས་ནས་བྱང་ཆུབ་སེམས་དཔའ་ལ་སྟོབས་བརྒལ་ཏོ། །དེ་ནས་བྱང་ཆུབ་སེམས་དཔས་མ་
[048-126b7] སྟབས་ཤིང་མི་རིངས་པར་སྟངས་བཟང་པོར་གཞོན་ནུ་ལྷས་བྱིན་ལག་པ་གཡས་པས་བཏེག་སྟེ་གསད་པའི་བློས་མ་ཡིན་གྱི། ང་རྒྱལ་བཅག་པའི་ཕྱིར་བྱམས་པའི་སེམས་ཀྱིས་


[048-127a0] [127A] 
[048-127a1] ༄༅། །ནམ་མཁའ་ལས་བསྐོར་བསྐོར་ཏེ་སའི་སྟེང་དུ་བོར་ཡང་དེའི་ལུས་ལ་གནོད་པར་གྱུར་པ་མེད་དོ། །དེ་ནས་བྱང་ཆུབ་སེམས་དཔས་སྨྲས་པ། དེ་ལྟ་བུ་གནོད་
[048-127a2] པར་འགྱུར་བས་ཆོག་གི་ཐམས་ཅད་གཅིག་ཏུ་འདུས་ཏེ་བརྒལ་བར་གྱིས་ཤིག་དེ་ནས་དེ་དག་ཐམས་ཅད་ང་རྒྱལ་གྱིས་རློམ་ཞིང་བྱང་ཆུབ་སེམས་དཔའ་ལ་རུབ་པར་གྱུར་
[048-127a3] ཏོ༑ ༑དེ་ནས་དེ་དག་བྱང་ཆུབ་སེམས་དཔའ་ལ་རེག་མ་ཐག་ཏུ་བྱང་ཆུབ་སེམས་དཔའི་དཔལ་དང་གཟི་བརྗིད་དང་ལུས་ཀྱི་མཐུ་མ་བཟོད་དེ་བྱང་ཆུབ་སེམས་དཔས་རེག་པ་ཙམ་
[048-127a4] གྱིས་ས་ལ་འགྱེལ་བར་གྱུར་ཏོ། །དེ་ནས་ལྷ་དང་མི་བརྒྱ་སྟོང་དེ་དག་ཨེ་མ་ཨ་ལ་ལ་ཞེས་ཟེར་ཞིང་ཅ་ཅོ་དང། ག་ཞའི་སྒྲ་བརྒྱ་སྟོང་ཕྱུང་ངོ། །ནམ་མཁའི་དཀྱིལ་ན་འཁོད་པའི་
[048-127a5] ལྷའི་བུ་དག་གིས་ཀྱང་མེ་ཏོག་གི་ཆར་ཆེན་པོ་མངོན་པར་ཕབ་སྟེ་དབྱངས་གཅིག་ཏུ་ཚིགས་སུ་བཅད་པ་འདི་དག་སྨྲས་སོ། །ཕྱོགས་བཅུའི་སེམས་ཅན་གང་རྣམས་ཇི་སྙེད་
[048-127a6] པ༑ ༑དེ་དག་གྱད་ཆེན་སྟོབས་པོ་ཆེ་འདྲ་ལ། །གཅིག་ཅར་སྐྱེས་བུའི་མཆོག་ལ་རུབ་གྱུར་ཀྱང། །རེག་པ་ཙམ་གྱིས་ས་ལ་འགྱེལ་བར་འགྱུར་།ལྷུན་པོ་རི་རབ་རྡོ་རྗེའི་ཁོར་ཡུག་
[048-127a7] དང། །ཕྱོགས་བཅུ་དག་ན་རི་གཞན་གང་ཡོད་པ། །ལག་པས་མཉེས་ཤིང་རྨེག་མེད་ཕྱིར་རློག་ན། །མི་ལུས་སྙིང་པོ་མེད་པ་མཚར་ཅི་ཆེ། །འདི་ནི་ཤིང་དབང་མཆོག་དྲུང་སྡང་པའི་


[048-127b0] [127B] 
[048-127b1] ༑དཔུང་བཅས་བདུད་རྣམས་རྒྱལ་མཚན་སྡེར་བཅས་པ། །ནག་པོའི་རྩ་ལག་བྱམས་པའི་སྟོབས་ཀྱིས་འཇོམས། །བླ་མེད་བྱང་ཆུབ་ཞི་བར་འཚང་ཡང་རྒྱ། །དེ་ལྟར་བྱང་ཆུབ་
[048-127b2] སེམས་དཔའ་དེ་གཅིག་པུ་ཁྱད་པར་དུ་འཕགས་པར་གྱུར་ཏོ། །དེ་ནས་ཤཱཀྱ་ལག་ན་བེ་ཅོན་ཅན་གྱིས་ཤཱཀྱ་གཞོན་ནུ་དེ་དག་ལ་འདི་སྐད་ཅེས་སྨྲས་སོ། །འདི་དག་ནི་སད་ཀྱང་ཟིན་
[048-127b3] མཐོང་ཡང་ཟིན་གྱི། །ད་ནི་འཕོང་ཞིག་བསྟན་པར་གྱིས་ཤིག་དེའི་ཚེ་ཀུན་དགའ་བོས་རྒྱང་གྲགས་གཉིས་ཀྱི་ཕ་རོལ་ཏུ་ལྕགས་ཀྱི་རྔ་གཅིག་འབེན་དུ་བཙུགས་སོ། །དེའི་འོག་ཏུ་
[048-127b4] ལྷ་སྦྱིན་གྱིས་རྒྱང་གྲགས་བཞིའི་ཕ་རོལ་ཏུ་ལྕགས་ཀྱི་རྔ་གཅིག་འབེན་དུ་བཙུགས་སོ། །དེའི་འོག་ཏུ་མཛེས་དགའ་བོས་རྒྱང་གྲགས་དྲུག་གི་ཕ་རོལ་ཏུ་ལྕགས་ཀྱི་རྔ་གཅིག་འབེན་དུ་
[048-127b5] བཙུགས་སོ། །དེའི་འོག་ཏུ་ཤཱཀྱ་ལག་ན་བེ་ཅོན་ཅན་གྱིས་དཔག་ཚད་གཉིས་ཀྱི་ཕ་རོལ་ཏུ་ལྕགས་ཀྱི་རྔ་གཅིག་འབེན་དུ་བཙུགས་སོ། །དེ་ནས་བྱང་ཆུབ་སེམས་དཔས་རྒྱང་གྲགས་
[048-127b6] བཅུའི་ཕ་རོལ་ཏུ་ལྕགས་ཀྱི་རྔ་གཅིག་འབེན་དུ་བཙུགས་ཏེ། དེའི་དྲུང་དུ་ཤིང་ཏ་ལ་བདུན་དངར་ནས་དེའི་ཕ་རོལ་ཏུ་ལྕགས་ཀྱི་ཕག་རྒོད་ཀྱི་གཟུགས་འཁྲུལ་འཁོར་དུ་བྱས་པ་གཅིག་
[048-127b7] བཙུགས་སོ། །དེ་ནས་ཀུན་དགའ་པོས་རྒྱང་གྲགས་གཉིས་ཀྱི་ཕ་རོལ་ན་རྔའི་འབེན་འདུག་པ་ལ་འཕངས་ན་ཕོག་པར་གྱུར་ཏེ། དེ་ཕན་ཆོད་ཀྱི་ལ་ཕོག་པར་མ་ནུས་སོ། །ལྷ་སྦྱིན་གྱིས་


[048-128a0] [128A] 
[048-128a1] ༄༅། །རྒྱང་གྲགས་བཞིའི་ཕ་རོལ་ན་རྔའི་འབེན་འདུག་པ་ལ་འཕངས་ན་ཕོག་པར་གྱུར་ཏེ། དེ་ཕན་ཆད་ཀྱི་ལ་ཕོག་པར་མ་ནུས་སོ། །མཛེས་དགའ་བོས་རྒྱང་གྲགས་
[048-128a2] དྲུག་གི་ཕ་རོལ་ན་རྔའི་འབེན་འདུག་པ་ལ་འཕངས་ན་ཕོག་པར་གྱུར་ཏེ། དེ་ཕན་ཆད་ཀྱི་ལ་ཕོག་པར་མ་ནུས་སོ། །ལག་ན་བེ་ཅོན་ཅན་གྱིས་དཔག་ཚད་གཉིས་ཀྱི་ཕ་རོལ་ན་རྔའི་
[048-128a3] འབེན་འདུག་པ་ལ་འཕངས་ན་ཕོག་པར་གྱུར་ཏེ། ཐལ་བྱུང་དུ་ཕྱིན་ནས་དེ་ཕན་ཆད་ཀྱི་ལ་ཕོག་པར་མ་ནུས་སོ། །དེ་ནས་བྱང་ཆུབ་སེམས་དཔའ་ལ་གཞུ་གང་དང་གང་བྱིན་པ་དེ་
[048-128a4] དག་ལ་ལ་ནི་གཞུ་རྒྱུད་ཆད། ལ་ལ་ནི་ཆག་ནས་བྱང་ཆུབ་སེམས་དཔས་སྨྲས་པ། གྲོང་ཁྱེར་འདི་ན་གཞུ་གཞན་ལ་ལ་བདག་གིས་བརྡུང་བཟོད་པའམ། ལུས་ཀྱི་སྟོབས་
[048-128a5] དང་མཐུ་བཟོད་པ་མཆིས་སམ། རྒྱལ་པོས་སྨྲས་པ། བུ། ཡོད་དོ་།གཞོན་ནུས་སྨྲས་པ། ལྷ། དེ་ལྟ་བུ་གང་ན་མཆིས། རྒྱལ་པོས་སྨྲས་པ། བུ། ཁྱོད་ཀྱི་མེས་སེངྒེའི་འགྲམ་
[048-128a6] ཞེས་བྱ་བ་བྱུང་སྟེ། དེའི་གནམ་རུ་ད་ལྟར་ལྷ་ཁང་ན་སྤོས་དང་ཕྲེང་བས་མཆོད་དེ། དེ་ནི་སུས་ཀྱང་བདུང་བར་ཡང་མི་ནུས་ན། དགང་པར་ལྟ་སྨོས་ཀྱང་ཅི་དགོས་པ་ཞིག་ཡོད་
[048-128a7] དོ༑ ༑བྱང་ཆུབ་སེམས་དཔས་སྨྲས་པ། ལྷ། དེ་བླང་དུ་གསོལ། སད་པར་བགྱིའོ། །དེ་ནས་གཞུ་དེ་བླངས་ཏེ་འོངས་པ་དང། ཤཱཀྱ་གཞོན་ནུ་ཐམས་ཅད་ཀྱིས་ནན་ཏན་གྱི་མཆོག་


[048-128b0] [128B] 
[048-128b1] དགང་པར་ལྟ་སྨོས་ཀྱང་ཅི་དགོས་ཏེ་མ་ནུས་སོ། །དེ་ནས་གཞུ་དེ་ཤཱཀྱ་ལག་ན་བེ་ཅོན་ཅན་གྱིས་ལུས་ཀྱི་མཐུ་སྟོབས་ཐམས་
[048-128b2] ཅད་ཕྱུང་སྟེ་གཞུ་དེ་བདུང་བར་བརྒལ་ན་མ་བདུངས་སོ། །དེ་ནས་གཞུ་དེ་བྱང་ཆུབ་སེམས་དཔའ་ལ་བྱིན་ནོ། །དེ་ནས་བྱང་ཆུབ་སེམས་དཔས་གཞུ་དེ་བླངས་ཏེ་སྟན་ལས་མ་ལངས་པར་
[048-128b3] སྐྱིལ་མོ་ཀྲུང་ཕྱེད་བཅས་ཏེ་ལག་པ་གཡོན་པས་བཟུང་ནས་ལག་པ་གཡས་པའི་སོར་མོ་གཅིག་གིས་བདུངས་སོ། །གཞུ་དེ་དེ་ལྟར་བདུངས་པའི་ཚེ་སེར་སྐྱའི་གནས་ཀྱི་གྲོང་ཁྱེར་ཆེན་
[048-128b4] པོ་ཐམས་ཅད་དུ་སྒྲ་མངོན་པར་གྲག་པར་གྱུར་ཏོ། །གྲོང་ཁྱེར་གྱི་མི་ཐམས་ཅད་ཀྱང་སྐྲག་སྐྲག་པོར་གྱུར་ཏེ། གཅིག་ལ་གཅིག་འདྲི་ཞིང་འདི་ལྟ་ཅིའི་སྒྲ་ཞིག་ཅེས་ཟེར་རོ། །དེ་ལ་ལ་ལ་
[048-128b5] ན་རེ༑ གཞོན་ནུ་དོན་གྲུབ་ཀྱིས་མེས་ཀྱི་གནམ་རུ་བདུངས་ནས་དེའི་སྒྲ་བྱུང་བ་འདི་ཡིན་ནོ། །ཞེས་ཟེར་རོ། །དེ་ནས་ལྷ་དང་མི་བརྒྱ་སྟོང་དག་ཨེ་མ་ཨ་ལ་ལ་ཞེས་ཟེར་ཞིང་ཅ་ཅོ་དང། ག་
[048-128b6] ཞའི་སྒྲ་བརྒྱ་སྟོང་འབྱིན་པར་གྱུར་ཏོ། །ནམ་མཁའི་དཀྱིལ་ན་འཁོད་པའི་ལྷའི་བུ་དག་གིས་ཀྱང་རྒྱལ་པོ་ཟས་གཙང་མ་དང་སྐྱེ་བོའི་ཚོགས་ཕལ་པོ་ཆེ་དེ་དག་ལ་ཚིགས་སུ་བཅད་དེ་
[048-128b7] སྨྲས་པ༑ གདན་ལས་མ་བཞེངས་བརྩལ་བ་མ་མཆིས་སུ། །ཐུབ་པས་གནམ་རུ་འདི་འདྲ་བ་དུངས་པ་ལས། །གདོན་མི་འཚལ་བར་དགོངས་པ་རྫོགས་གྱུར་ཏེ། །བདུད་ཀྱི་སྡེ་བཅོམ་མྱུར་


[048-129a0] [129A] 
[048-129a1] ༄༅། །དུ་ཐུབ་པར་འབྱོན། །དགེ་སློང་དག་དེ་ལྟར་བྱང་ཆུབ་སེམས་དཔས་མདའ་བླངས་ནས་གཞུ་དེ་དང་སྦྱར་ཏེ་བཀང་ནས་འཕགས་པའི་མཐུ་སྟོབས་ཀྱིས་ཀུན་
[048-129a2] དགའ་བོའི་འབེན་དུ་རྔ་བཙུགས་པ་དང། ལྷ་སྦྱིན་གྱི་འབེན་དུ་རྔ་བཙུགས་པ་དང། མཛེས་དགའ་བོའི་འབེན་དུ་རྔ་བཙུགས་པ་དང། ལག་ན་བེ་ཅོན་ཅན་གྱི་འབེན་དུ་རྔ་བཙུགས་
[048-129a3] པ་དེ་དག་ཐམས་ཅད་ལས་ཐལ་ནས་རྒྱང་གྲགས་བཅུའི་ཕ་རོལ་ཏུ་བདག་གི་འབེན་ལྕགས་ཀྱི་རྔ་བཙུགས་པ་དང། ཤིང་ཏ་ལ་བདུན་དངར་བ་དང། ཕག་རྒོད་ཀྱི་གཟུགས་འཁྲུལ་
[048-129a4] འཁོར་དུ་བྱས་པ་ལས་ཀྱང་ཐལ་ཏེ་མདའ་དེ་ས་ལ་ཟུག་ནས་མི་སྣང་བར་གྱུར་ཏོ། །ས་ཕྱོགས་གང་དུ་མདའ་དེ་ཟུག་སྟེ་ནུབ་པའི་ས་ཕྱོགས་དེར་ཁྲོན་པ་ལྟ་བུའི་ཁུང་ཞིག་བྱུང་ནས་
[048-129a5] ད་ལྟར་ཡང་མདའི་ཁྲོན་པ་ཞེས་བྱ་བ་ཡིན་ནོ། །དེའི་ཚེ་ལྷ་དང་མི་བརྒྱ་སྟོང་དག་ཨེ་མ་ཨ་ལ་ལ་ཞེས་ཟེར་ཞིང་ཅ་ཅོ་དང་ག་ཞའི་སྒྲ་བརྒྱ་སྟོང་འབྱིན་པར་གྱུར་ཏོ། །ཤཱཀྱའི་ཚོགས་
[048-129a6] དེ་དག་ཐམས་ཅད་ཀྱང་ངོ་མཚར་རྨད་དུ་བྱུང་བ་ཐོབ་སྟེ། ཀྱེ་ངོ་མཚར་ཏོ། །འདིས་ནི་བསླབ་ཀྱང་མ་བསླབ་པར་རྩལ་གྱི་ཤེས་པ་དེ་ལྟ་བུ་དང་ལྡན་པ་ནི་ངོ་མཚར་ཆེའོ་ཞེས་ཟེར་
[048-129a7] རོ༑ ༑ནམ་མཁའི་དཀྱིལ་ན་འཁོད་པའི་ལྷའི་བུ་དག་གིས་ཀྱང་རྒྱལ་པོ་ཟས་གཙང་མ་དང། སྐྱེ་བོའི་ཚོགས་ཕལ་པོ་ཆེ་དེ་དག་ལ་འདི་སྐད་ཅེས་སྨྲས་སོ། །དེ་ལྟར་ངོ་མཚར་ཡང་


[048-129b0] [129B] 
[048-129b1] དེ་ཅིའི་ཕྱིར་ཞེ་ན། འདི་ནི་ས་ཡི་སྙིང་པོ་སྔོན་གྱི་སངས་རྒྱས་གདན་ལ་བཞུགས། །ཞི་གནས་གནམ་རུ་ཐོགས་ཤིང་སྟོང་པ་བདག་མེད་མདའ་རྣམས་ཀྱིས། །ཉོན་མོངས་དགྲ་
[048-129b2] རྣམས་བཅོམ་སྟེ་ལྟ་བའི་དྲ་བ་དྲལ་ནས་སུ། །བྱང་ཆུབ་དམ་པ་ཞི་བ་རྡུལ་མེད་མྱ་ངན་མེད་པ་འཐོབ། །དེ་སྐད་ཅེས་སྨྲས་ནས་ལྷའི་བུ་དེ་དག་གིས་བྱང་ཆུབ་སེམས་དཔའ་ལ་ལྷའི་མེ་ཏོག་
[048-129b3] དག་གིས་མངོན་པར་གཏོར་ཏེ་དོང་ངོ། །དེ་བཞིན་དུ་མཆོང་པ་དང་ཡི་གེ་དང། ལག་རྩིས་དང། རྩིས་དང། གྲངས་དང། གྱད་ཀྱི་འཛིན་སྟངས་དང། རྒྱང་ནས་ཕོག་པ་དང། བང་དང་
[048-129b4] ཚར་དང། རྐྱལ་དང། འཕོང་དཔྱད་དང། གླང་པོ་ཆེའི་གཉར་ཞོན་པ་དང། རྟ་རྩལ་དང། ཤིང་རྟའི་ཐབས་དང། མདའ་གཞུའི་ཐབས་དང། བརྟན་པ་དང། མཐུ་དང། དཔའ་བ་དང་
[048-129b5] འགྱེད་སྟོབས་དང། ལྕགས་ཀྱུས་སྒྱུར་ཐབས་དང། ཞགས་པའི་ཐབས་དང། མདུན་དུ་བསྣུར་བ་དང། ཕྱིར་བསྣུར་བ་དང། བཟུར་བ་དང་འཛིན་སྟངས་དང། གོམ་སྟོབས་དང་
[048-129b6] ཐོར་ཚུགས་དང། གཅད་པ་དང། དྲལ་བ་དང། དབུག་པ་དང། གཞིག་པ་དང། གཤེགས་པ་དང། མི་ཚོར་བར་འཕོག་པ་དང། གནད་དུ་འཕོག་པ་དང། སྒྲ་གྲགས་པར་འཕོག་པ་
[048-129b7] དང། ཚབས་ཆེ་བ་དང། ཆོ་ལོའི་རྩད་མོ་དང། སྙན་དངགས་སྦྱར་བ་དང། ལམ་དང། རི་མོ་དང། གཟུགས་དང། གཟུགས་ཀྱི་ལས་དང། ཐབས་ཀྱི་དཔྱད་དང། མེའི་ལས་དང་


[048-130a0] [130A] 
[048-130a1] ༄༅། །རོལ་མོའི་དབྱངས་སྒྲ་དང། གར་དང། གླུ་དང། ཡི་གེ་བཀླག་པའི་མིག་འོར་དང། གཏམ་དང། བཞད་གད་དང། རྩེད་མོ་དང། བྲོ་དང། སྒེག་པ་དང། ཕྲེང་
[048-130a2] བ་བརྒྱུ་བ་དང། རླུང་ཡབ་གཡབ་པ་དང། ནོར་བུ་ཚོན་གྱིས་བསྒྱུར་བ་དང། གོས་ཚོན་གྱིས་བསྒྱུར་བ་དང། མིག་འཕྲུལ་གྱི་ཆོ་ག་དང། རྨི་ལམ་གྱི་དཔྱད་དང། བྱའི་སྐད་དང་
[048-130a3] བུད་མེད་ཀྱི་མཚན་དང། སྐྱེས་པའི་མཚན་དང། གླང་པོ་ཆེའི་མཚན་དང། རྟའི་མཚན་དང། བ་ལང་གི་མཚན་དང། རའི་མཚན་དང། ལུག་གི་མཚན་དང། ཁྱིའི་མཚན་དང་
[048-130a4] ཤེས་གསལ་དང། སྒྲ་ངེས་པར་སྦྱོར་བ་དང། ང་རོ་སྒྱུར་བ་དང། སྔོན་གྱི་རབས་དང། སྔོན་བྱུང་བ་དང། རིག་བྱེད་དང་ལུང་བསྟན་པ་དང། ངེས་པའི་ཚིག་དང། ཡི་གེ་ལྕི་
[048-130a5] ཡང་དང། ཚིག་སྡེབ་པ་དང། མཆོད་སྦྱིན་གྱི་ཆོ་ག་དང། སྐར་མའི་ལུགས་དང། གྲངས་ཅན་གྱི་ལུགས་དང། རྣལ་འབྱོར་གྱི་ལུགས་དང། ལས་ཀྱི་ཚོགས་དང། བྱེ་བྲག་པའི་
[048-130a6] ལུགས་དང། ནོར་གྱི་རིག་པ་དང། ཕུར་བུའི་ལུགས་དང། ཆུའི་ལུགས་དང། ལྷ་མ་ཡིན་གྱི་ལུགས་དང། བྱ་དང་རི་དྭགས་ཀྱི་སྐད་དང་གཏན་ཚིགས་ཀྱི་རིག་པ་དང། རྒྱ་
[048-130a7] སྐྱེགས་ཀྱི་འཁྲུལ་འཁོར་དང། སྤྲ་ཚིལ་གྱི་ལས་དང། འདྲུབ་ཤུར་དང། བརྐོ་གཞོག་དང། ལོ་མ་དྲ་བ་དང། སྤོས་སྦྱར་བ་ལ་སོགས་པའི་སྒྱུ་རྩལ་འཇིག་རྟེན་པ་དང་ལྷའི་


[048-130b0] [130B] 
[048-130b1] འབའ་ཞིག་ཁྱད་པར་དུ་འཕགས་པར་གྱུར་ཏོ། །དེའི་ཚེ་ཤཱཀྱ་ལག་ན་བེ་ཅོན་ཅན་གྱིས་རང་གི་བུ་མོ་ས་འཚོ་མ་བྱང་ཆུབ་
[048-130b2] སེམས་དཔའ་ལ་ཕུལ་ལོ། །རྒྱལ་པོ་ཟས་གཙང་མས་ཀྱང་དེ་རིམ་གྱིས་བག་མར་བླངས་ཏེ་བྱང་ཆུབ་སེམས་དཔའ་ལ་ཕུལ་ལོ། །དེ་ན་བྱང་ཆུབ་སེམས་དཔས་འཇིག་རྟེན་དང་མཐུན་པ་
[048-130b3] ཙམ་དུ་བྱ་བའི་ཕྱིར་བུད་མེད་བརྒྱད་ཁྲི་བཞི་སྟོང་གི་ནང་དུ་འདུག་སྟེ། དགའ་ཞིང་རྩེ་ལ་ཡོངས་སུ་སྤྱོད་པ་སྟོན་ཏོ། །བུད་མེད་བརྒྱད་ཁྲི་བཞི་སྟོང་དེ་དག་ཐམས་ཅད་ཀྱི་ནང་ནས་ཤཱཀྱའི་
[048-130b4] བུ་མོ་ས་འཚོ་མ་བཙུན་མོའི་མཆོག་ཏུ་དབང་བསྐུར་བར་གྱུར་ཏོ། །དེ་ནས་ཤཱཀྱའི་བུ་མོ་ས་འཚོ་མ་གྱོས་སྒྱུག་གམ། ནང་མི་གང་མཐོང་ཡང་རུང་སྟེ། གདོང་མི་སྦེད་དོ། །དེ་དག་ཀྱང་དེ་ལ་
[048-130b5] བག་གསར་མོ་ནི་ཞུམ་ཞུམ་པོར་འདུག་པའི་རིགས་ན། འདི་ནི་རྟག་ཏུ་མ་གཡོགས་སོ་ཞེས་འཕྱ་སྨོད་ཅིང་མི་སྙན་པར་ཟེར་རོ། །དེའི་ཚེ་ཤཱཀྱའི་བུ་མོ་ས་འཚོ་མས་གཏམ་དེ་
[048-130b6] ཐོས་ནས་ནང་མི་རྣམས་ཀྱི་མདུན་དུ་འདུག་སྟེ་ཚིགས་སུ་བཅད་པ་འདི་དག་སྨྲས་སོ། །འདུག་དང་འགྲེང་དང་འཆག་པ་ལ། །འཕགས་པ་དག་ནི་མ་གཡོགས་མཛེས། །ནོར་བུ་རིན་ཆེན་
[048-130b7] འོད་གསལ་བ། །རྒྱལ་མཚན་རྩེ་མོར་གསལ་ན་མཛེས། །འཕགས་པ་འགྲོ་ནའང་མཛེས་པ་སྟེ། །འོད་ནའང་དེ་བཞིན་མཛེས་པ་ཡིན། །འགྲེང་བའམ་དེ་བཞིན་འདུག་པ་དང། །ཐམས་


[048-131a0] [131A] 
[048-131a1] ༄༅། །ཅད་དུའང་འཕགས་པ་མཛེས། །འཕགས་པ་སྨྲ་ནའང་མཛེས་པ་སྟེ། །མི་སྨྲར་འདུག་ཀྱང་དེ་བཞིན་མཛེས། །དཔེར་ན་ཀ་ལ་པིངྐ་ནི། །མཐོང་དང་སྒྲ་ཐོས་
[048-131a2] དེ་བཞིན་ནོ། །ཀུ་ཤའི་གོས་ནི་གྱོན་པ་དང། །གོས་ངན་གྱོན་དང་ལུས་རིད་པ། །དེ་ནི་རང་གི་གཟི་ཡིས་མཛེས། །ཡོན་ཏན་ལྡན་པ་ཡོན་ཏན་བརྒྱན། །གང་ལ་སྡིག་པ་མེད་གྱུར་
[048-131a3] པ༑ ༑འཕགས་པ་ཀུན་ཏུ་དགེ་བ་ཡིན། །བྱིས་པ་སྡིག་པ་བྱེད་པ་ནི་།ཇི་སྙེད་བརྒྱན་ཀྱང་མཛེས་མ་ཡིན། །གང་དག་སྙིང་ལ་སྡིག་པ་ཡོད་ཅིང་ཚིག་འཇམ་པ། །དེ་དག་དུག་གི་བུམ་
[048-131a4] པར་བདུད་རྩི་བླུགས་པ་བཞིན། །བྲག་གི་སེར་ག་རྩུབ་པ་ལྟ་བུར་ནང་ཡང་རྩུབ། །དེ་འདྲ་དེ་དག་སྤྲུལ་གྱི་ཁ་ལ་ཉུག་པ་བཞིན་།དེས་པ་དེ་དག་གན་དུ་ཀུན་འོང་ཀུན་ཕྱག་
[048-131a5] འཚལ༑ ༑འབབ་སྟེགས་ཐམས་ཅད་ལྟ་བུར་འགྲོ་བ་ཀུན་གྱི་གསོས་།འཕགས་པ་དག་ནི་རྟག་ཏུ་འོ་ཞེས་བཀང་བུམ་འདྲ། །བདག་ཉིད་དག་པ་དེ་འདྲ་མཐོང་ན་བཀྲ་ཤིས་
[048-131a6] དགེ༑ གང་དག་སྡིག་པའི་གྲོགས་པོ་ཡུན་རིང་ཡོངས་སྤོང་ཞིང། །དགེ་བའི་བཤེས་གཉེན་རིན་པོ་ཆེས་ནི་ཡོངས་བཟུང་ལ། །སྡིག་པ་རྣམ་སྤོང་སངས་རྒྱས་ཆོས་ལ་མངོན་
[048-131a7] ཆགས་པ། །དེ་ལྟ་བུ་དག་མཐོང་བ་བཀྲ་ཤིས་འབྲས་བུ་ཡོད། །གང་དག་ལུས་བསྡམས་ལུས་ཀྱི་སྐྱོན་རྣམས་རབ་བསྡམས་དང། །གང་དག་ཚིག་བསྡམས་རྟག་ཏུ་ཚིག་


[048-131b0] [131B] 
[048-131b1] །དབང་པོ་སྦས་ཤིང་ཤིན་ཏུ་བསྡམས་ལ་ཡིད་དང་བ། །དེ་ལྟ་བུ་དག་གདོང་གཡོགས་དེས་ནི་ཅི་ཞིག་བྱ། །གལ་ཏེ་ལུས་ལ་གོས་ནི་སྟོང་གིས་གཡོགས་གྱུར་ཀྱང། །
[048-131b2] གང་དག་སེམས་བཤུས་ངོ་ཚ་མེད་ཅིང་ཁྲེལ་མེད་དང། །གང་དག་འདི་འདྲའི་ཡོན་ཏན་མེད་ཅིང་བདེན་ཚིག་མེད། །དེ་དག་སྒྲེན་མོ་བས་ཀྱང་སྒྲེན་མོར་འཇིག་རྟེན་རྒྱུ། །གང་ཞིག་སེམས་
[048-131b3] སྤས་རྟག་ཏུ་དབང་པོ་བསྡམས་གྱུར་ཅིང། །བདག་གིས་ཁྱོས་ཆོག་སེམས་ཅན་གཞན་ལ་མི་སེམས་པ། །དེ་འདྲ་བ་དག་ཉི་ཟླ་བཞིན་དུ་མ་གཡོགས་སྣང། །དེ་འདྲ་བ་དག་གདོང་
[048-131b4] གཡོགས་དེས་ནི་ཅི་ཞིག་བྱ། །གཞན་ཡང་དྲང་སྲོང་བདག་ཉིད་ཆེ་དང་གཞན་སེམས་བློ་མཁས་དང། །དེ་བཞིན་ལྷ་ཚོགས་དག་གིས་ཁོ་མོའི་བསམ་པ་དང། ཁོ་མོའི་ཚུལ་ཁྲིམས་
[048-131b5] ཡོན་ཏན་སྡོམ་དང་བག་ཡོད་མཁྱེན། །དེ་ལྟ་བསན་ཁོ་མོས་གདོང་བཀབ་ཅི་ཞིག་དགོས། །དགེ་སློང་དག། རྒྱལ་པོ་ཟས་གཙང་མས་ཤཱཀྱའི་བུ་མོ་ས་འཚོ་མའི་སྤོབས་པ་དང་བསྟན་
[048-131b6] པའི་ཚིགས་སུ་བཅད་པ་རྣམ་པ་འདི་ལྟ་བུ་འདི་ཐོས་སོ། །ཐོས་ནས་ཀྱང་ཚིམ་ཞིང་མགུ་ལ་ཡིད་རངས་ཏེ་རབ་ཏུ་དགའ་ཞིང་དགའ་བ་དང་ཡིད་བདེ་བ་སྐྱེས་ནས་རས་བཅོས་བུ་བཟང་པོ་
[048-131b7] རིན་པོ་ཆེ་དུ་མས་སྤྲས་པ་ཟུང་གཅིག་དང། མུ་ཏིག་གི་དོ་ཤལ་སྲང་བྱེ་བ་བརྒྱ་སྟོང་རི་བ་དང། མུ་ཏིག་དམར་པོ་བཟང་པོས་སྤྲས་པའི་གསེར་གྱི་ཕྲེང་བས་ཤཱཀྱའི་བུ་མོ་ས་


[048-132a0] [132A] 
[048-132a1] ༄༅། །འཚོ་མ་ལ་བཀབ་ནས་ཆེད་དུ་བརྗོད་པ་འདི་ཆེད་དུ་བརྗོད་དོ། །ཁོ་བོའི་བུ་ནི་ཡོན་ཏན་ཅི་འདྲས་བརྒྱན་པ་དང། །མནའ་མ་རང་གི་ཡོན་ཇི་ལྟར་རབ་སྨྲ་
[048-132a2] བ༑ ༑སེམས་ཅན་དག་པ་དེ་གཉིས་ཕྲད་པར་གྱུར་པ་ནི། །མར་དང་མར་གྱི་ཉིང་ཁུ་ཇི་ལྟར་འདྲ་བ་བཞིན། །སྒྱུ་རྩལ་བསྟན་པའི་ལེའུ་སྟེ། བཅུ་གཉིས་པའོ།། །།
[048-132a3] འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བརྒྱད་པ། དགེ་སློང་དག། དེ་ལྟར་བྱང་ཆུབ་སེམས་དཔའ་བཙུན་མོའི་འཁོར་གྱི་ནང་ན་འདུག་
[048-132a4] པ་ན་གང་དག་བྱང་ཆུབ་སེམས་དཔའ་ལ་མཆོད་པའི་ལས་བྱེད་པ་ལ་སྤྲོ་བར་གྱུར་པ་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་
[048-132a5] དང༑ མི་འམ་ཅི་དང། ལྟོ་འཕྱེ་ཆེན་པོ་དང། བརྒྱ་བྱིན་དང་ཚངས་པ་དང། འཇིག་རྟེན་སྐྱོང་བ་དུ་མ་དེ་དག་རང་རང་གི་དགའ་བའི་སྒྲ་འབྱིན་ཅིང་ལྷགས་པར་གྱུར་
[048-132a6] ཏོ༑ ༑དེ་ལ་དགེ་སློང་དག་དུས་གཞན་ཞིག་ན་ལྷ་དང། ཀླུ་དང་གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་
[048-132a7] འཕྱེ་ཆེན་པོ་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་མང་པོ་དག་འདི་སྙམ་དུ་སེམས་པར་གྱུར་ཏེ། མ་ལ་སྐྱེས་བུ་དམ་པ་འདི་བཙུན་མོའི་འཁོར་


[048-132b0] [132B] 
[048-132b1] སེམས་ཅན་གང་དག་འདིས་ཡུན་རིང་པོ་ནས་བསྡུ་བའི་དངོས་པོ་བཞི་པོ་སྦྱིན་པ་དང། སྙན་པར་སྨྲ་བ་དང། དོན་སྤྱད་པ་དང། དོན་
[048-132b2] མཐུན་པས་ཡོངས་སུ་སྨིན་པར་བྱས་པ་དང། གང་དག་འདིས་བྱང་ཆུབ་ཐོབ་ནས་ཆོས་བསྟན་པ་ཤེས་པར་འགྱུར་བ་ཆོས་ཀྱི་སྣོད་དུ་གྱུར་པའི་སེམས་ཅན་དེ་དག་མེད་པར་གྱུར་ནས་
[048-132b3] ཕྱིས་བྱང་ཆུབ་སེམས་དཔའ་མངོན་པར་བྱུང་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བའམ་གཅིག་ཏུ་མི་འགྱུར་གྲང་སྙམ་མོ། །དེ་ནས་དེ་དག་
[048-132b4] གུས་པ་དང་བཅས། ཞེ་ས་དང་བཅས་པར་ཐལ་མོ་སྦྱར་ཏེ་བྱང་ཆུབ་སེམས་དཔའ་ལ་ཕྱག་འཚལ་ནས། ནམ་ཞིག་ན་བདག་ཅག་གིས་བྱང་ཆུབ་སེམས་དཔའ་དམ་པ་མཆོག་
[048-132b5] རབ་དག་པ་འདི་མངོན་པར་བྱུང་བ་དང། མངོན་པར་བྱུང་ནས་ཀྱང་ཤིང་གི་རྒྱལ་པོ་ཆེན་པོ་དེའི་དྲུང་དུ་འདུག་སྟེ་བདུད་དཔུང་དང་བཅས་པ་བཏུལ་ནས་བླ་ན་མེད་པ་ཡང་དག་པར་
[048-132b6] རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། དེ་བཞིན་གཤེགས་པའི་སྟོབས་བཅུ་དང་ལྡན་པ་དང། དེ་བཞིན་གཤེགས་པའི་མི་འཇིགས་པ་བཞི་དང་ལྡན་
[048-132b7] པ་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་ལྡན་པ་དང། ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་བའི་ཆོས་ཀྱི་འཁོར་ལོ་བླ་ན་མེད་པ་བསྐོར་ཞིང་


[048-133a0] [133A] 
[048-133a1] ༄༅། །སངས་རྒྱས་ཀྱི་རྣམ་པར་རོལ་པ་ཆེན་པོས་ལྷ་དང། མི་དང། ལྷ་མ་ཡིན་དུ་བཅས་པའི་འཇིག་རྟེན་མོས་པ་ཇི་ལྟ་བ་བཞིན་དུ་ལེགས་པར་
[048-133a2] བཤད་པས་ཚིམ་པར་བྱེད་པ་མཐོང་བར་འགྱུར་སྙམ་པའི་བསམ་པ་དེ་ལྟ་བུས་སྡོད་ཅིང་འཁོད་པར་གྱུར་ཏོ། །དགེ་སློང་དག་དེ་ལ་བྱང་ཆུབ་སེམས་དཔའ་ནི་བསྐལ་
[048-133a3] པ་གྲངས་མེད་པའི་ཡང་གྲངས་མེད་པ་ནས་བཟུང་སྟེ་ཡུན་རིང་པོར་རྟག་པར་རྒྱུན་དུ་འཇིག་རྟེན་པ་དང། འཇིག་རྟེན་ལས་འདས་པའི་ཆོས་ཐམས་ཅད་ལ་གཞན་གྱི་དྲིང་
[048-133a4] མི་འཇོག་པར་གྱུར་ཅིང། དགེ་བའི་ཆོས་སྤྱོད་པ་ཐམས་ཅད་ལ་བདག་ཉིད་སློབ་དཔོན་དུ་གྱུར་པ་ཡིན་ལ། ཡུན་རིང་པོ་ནས་དུས་ཤེས་པ་དང། ཚོང་ཤེས་པ་
[048-133a5] དང། རན་པ་ཤེས་པར་གྱུར་པ་དང། མངོན་པར་ཤེས་པ་ལས་མ་ཉམས་པ་དང། མངོན་པར་ཤེས་པ་ལྔ་དང་ལྡན་པ་དང། རྫུ་འཕྲུལ་གྱི་རྐང་པས་རྣམ་པར་
[048-133a6] རྩེ་བ་དང། སེམས་ཅན་གྱི་བསམ་པ་དང་དབང་པོ་ལ་མཁས་པ་དང། དུས་དང་དུས་མ་ཡིན་པ་ཤེས་པ་དང། དུས་ལ་ལྟ་ཞིང་རྒྱ་མཚོ་ཆེན་པོ་ལྟར་དུས་རན་
[048-133a7] པ་ལས་མི་ཡོལ་བར་གྱུར་པའོ། །དེ་མངོན་པར་ཤེས་པའི་ཡེ་ཤེས་ཀྱི་སྟོབས་དང་ལྡན་པས་འདི་ནི་རབ་ཏུ་གཟུང་བའི་དུས་སོ། །འདི་ནི་ཚར་གཅད་པའི་དུས་སོ། །


[048-133b0] [133B] 
[048-133b1] །འདི་ནི་ཕན་གདགས་པའི་དུས་སོ་།འདི་ནི་བཏང་སྙོམས་སུ་གཞག་པའི་དུས་སོ། །འདི་ནི་སྨྲ་བའི་དུས་སོ། །འདི་ནི་མི་སྨྲ་བར་
[048-133b2] བྱ་བའི་དུས་སོ། །འདི་ནི་ཁྱིམ་ནས་འབྱུང་བའི་དུས་སོ། །འདི་ནི་རབ་ཏུ་འབྱུང་བའི་དུས་སོ། །འདི་ནི་ཁ་ཏོན་བྱ་བའི་དུས་སོ། །འདི་ནི་ཚུལ་བཞིན་ཡིད་ལ་བྱ་བའི་
[048-133b3] དུས་སོ༑ ༑འདི་ནི་རབ་ཏུ་དབེན་པར་བྱ་བའི་དུས་སོ། །འདི་ནི་རྒྱལ་རིགས་ཀྱི་འཁོར་གྱི་ནང་དུ་འགྲོ་བའི་དུས་སོ། །ཞེས་བྱ་བ་ནས་འདི་ནི་བྲམ་ཟེ་དང་ཁྱིམ་བདག་གི་
[048-133b4] བར་གྱི་འཁོར་གྱི་ནང་དུ་འགྲོ་བའི་དུས་སོ། །འདི་ནི་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡང་དང། མི་འམ་ཅི་དང་
[048-133b5] ལྟོ་འཕྱེ་ཆེན་པོ་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མའི་འཁོར་གྱི་ནང་
[048-133b6] དུ་འགྲོ་བའི་དུས་སོ། །འདི་ནི་ཆོས་བསྟན་པའི་དུས་སོ། །འདི་ནི་ནང་དུ་ཡང་དག་གཞག་པའི་དུས་སོ་ཞེས་བྱ་བ་ཐམས་ཅད་བདག་ཉིད་ཀྱིས་ཤེས་སོ། །བྱང་ཆུབ་
[048-133b7] སེམས་དཔའ་དུས་ཐམས་ཅད་དུ་རྟག་པར་དུས་ཤེས་པར་གྱུར་ཅིང། དུས་ལ་བལྟ་བ་ཡིན་ཡང་དགེ་སློང་དག་འདི་ནི་ཆོས་ཉིད་ཀྱིས་ཐོབ་པ་ཡིན་ཏེ། སྲིད་པ་ཐ་མ་པའི་


[048-134a0] [134A] 
[048-134a1] ༄༅། །བྱང་ཆུབ་སེམས་དཔའ་བཙུན་མོའི་འཁོར་གྱི་ནང་ན་འཁོད་པ་རྣམས་ལ་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་སངས་
[048-134a2] རྒྱས་བཅོམ་ལྡན་འདས་རྣམས་གླུ་དབྱངས་དང་སིལ་སྙན་གྱི་སྒྲ་ལས་ཆོས་ཀྱི་སྒོ་རྣམ་པ་འདི་ལྟ་བུ་འདི་དག་གིས་ཡང་དག་པར་བསྐུལ་བ་མཛོད་དོ། །དེ་ལ་འདི་སྐད་
[048-134a3] ཅེས་བྱ་སྟེ། སེམས་ཅན་མཆོག་གང་ཕྱོགས་བཅུའི་འཇིག་རྟེན་བཞུགས་།དེ་དག་མཐུ་ཡིས་སིལ་སྙན་སྒྲ་དག་ལས། །ཚིགས་བཅད་སྒྲ་སྙན་འདི་དག་བྱུང་བ་
[048-134a4] ཡིས༑ ༑མི་མཆོག་དམ་པ་རྣམས་ལ་ཡང་དག་སྐུལ། །སྡུག་བསྔལ་བརྒྱས་གང་སེམས་ཅན་མཐོང་ནས་ནི། །འགྲོ་བའི་མགོན་དང་སྐྱབས་དང་གནས་འགྱུར་ཞིང་
[048-134a5] ཕན་བྱེད་མཆོག་དང་དཔུང་གཉེན་གྱུར་ཅིག་ཅེས། །ཁྱོད་ཀྱིས་སྔོན་ནི་སྨོན་ལམ་དེ་སྐད་བཏབ། །དགེ་བ་དཔའ་བོ་སྔོན་གྱི་སྤྱོད་པ་དང། །འགྲོ་ཕན་བྱ་ཞེས་སྨོན་བཏབ་
[048-134a6] དྲན་པར་བྱོས། །འདི་ནི་ཁྱོད་ཀྱིས་དུས་མན་ཚོད་ཡིན་གྱི། །དྲང་སྲོང་མཆོག་རབ་མངོན་པར་འབྱུང་བར་བྱོས། །སངས་རྒྱས་ལྷ་མི་འདུལ་བྱེད་འཇིག་རྟེན་མཆོག་ཡོན་
[048-134a7] ཏན་བརྒྱས་གང་བར་ནི་གྱུར་ཅིག་ཅེས། །དེའི་ཕྱིར་ཁྱོད་སྔོན་མགོ་དང་རྐང་ལག་དང། །ནོར་གྱི་དམ་པ་སྣ་ཚོགས་རྣམས་ཀྱང་བཏང་།ཁྱོད་ནི་ཁྲིམས་ཀྱིས་བརྟུལ་ཞུགས་


[048-134b0] [134B] 
[048-134b1] །ཁྱོད་ནི་བཟོད་པས་འགྲོ་ལ་ཕན་པ་བྱེད་།ཁྱོད་ནི་བརྩོན་པས་ཡོན་ཏན་བརྒྱ་ཡིས་གང། །བསམ་གཏན་ཤེས་རབ་སྲིད་གསུམ་མཉམ་པ་མེད། །ཁྲོ་བས་ནོན་ཅིང་ཐ་
[048-134b2] བའི་དྲི་མང་བ། །དེ་དག་བདེ་གཤེགས་ཁྱོད་ཀྱི་བྱམས་པས་ཁྱབ་།དགེ་བའི་ཡོན་ཏན་བྲལ་བ་ལོག་ངེས་པ། །མི་མཁས་རྣམ་མང་དག་ལ་ཁྱོད་སྙིང་རྗེ། །བསོད་ནམས་
[048-134b3] ཡེ་ཤེས་དགེ་བའི་ལུས་ཁྱབ་ཅིང། །རྡུལ་བྲལ་བསམ་གཏན་མངོན་ཤེས་ལམ་མེར་འདུག་ཕྱོགས་བཅུ་འདི་དག་རྣམས་སུ་རབ་ཏུ་གསལ། །སྤྲིན་མེད་ཟླ་བ་དྲི་མ་མེད་པ་
[048-134b4] འདྲ༑ ༑འདི་དང་གཞན་ཡང་སྙན་པ་རྣམ་མང་གིས། །སིལ་སྙན་དག་ལས་རྒྱལ་བས་སྒྲ་བསྒྲགས་ཏེ། །མངོན་པར་ཁྱོད་འབྱུང་དུས་ནི་འདི་ཡིན་ཞེས། །ལྷ་མིས་མཆོད་
[048-134b5] པར་འོས་ལ་སྐུལ་མ་འདེབས། །དགེ་སློང་དག་བྱང་ཆུབ་སེམས་དཔའ་ཁྱིམ་དམ་པ་མཆོག་ཡོ་བྱད་ཕུན་སུམ་ཚོགས་པ་ཐམས་ཅད་དང་ལྡན་པ། བསམ་པ་ཇི་ལྟ་བ་
[048-134b6] བཞིན་དུ་བདེ་བར་གནས་པ་དང་མཐུན་པ། ལྷའི་ཁང་ཁྱིམ་ལྟ་བུ་སྟེགས་བུ་དང། སྒོ་གང་དང། རྟ་བབས་དང། སྐར་ཁུང་དང་བསིལ་ཁང་དང། ཁང་པ་
[048-134b7] བརྩེགས་པ་དང། ཁང་བཟང་མཆོག་དང། རིན་པོ་ཆེ་སྣ་ཚོགས་ཀྱི་རྒྱན་རྣམ་པ་ཐ་དད་པ་དབྱེ་བ་ཤིན་ཏུ་རྣམ་པར་ཕྱེ་བ། གདུགས་དང། རྒྱལ་མཚན་དང་


[048-135a0] [135A] 
[048-135a1] ༄༅། །བ་དན་བསྒྲེང་བ། རིན་པོ་ཆེའི་དྲིལ་བུ་གཡེར་ཀའི་དྲ་བ་དུ་མས་ལེགས་པར་བརྒྱན་པ། དར་གྱི་ལྔ་ལྡི་བརྒྱ་སྟོང་དུ་མས་མངོན་པར་
[048-135a2] དབྱངས་པ། རིན་པོ་ཆེ་སྣ་ཚོགས་ཀྱིས་སྤྲས་པའི་མུ་ཏིག་གི་རྒྱན་ཕྲེང་རབ་ཏུ་དཔྱངས་པ། རིན་པོ་ཆེ་སྣ་ཚོགས་ཀྱི་སྤང་ལེབ་ཅན་གྱི་ཟམ་པས་མཛེས་པར་བྱས་པ། མེ་
[048-135a3] ཏོག་གི་ཕྲེང་བ་དང་ཆུན་པོ་མང་པོ་དཔྱངས་པ། པོག་སྣོད་ནས་སྤོས་ཀྱིས་བདུགས་པ། དར་ལའི་བླ་བྲེ་བྲེས་པ། དུས་ཐམས་ཅད་པའི་མེ་ཏོག་དྲི་མཆོག་ཏུ་ཞིམ་ཞིང་
[048-135a4] ཤིན་ཏུ་མཛེས་པ་དག་བཀྲམ་པ། རྫིང་མེ་ཏོག་པདྨ་དཀར་པོ་དང་པདྨ་དང་ལྡན་པའི་ཆུའི་གནས་ཡོངས་སུ་སྤྱད་པར་བྱ་བ་མང་བ། བྱ་འདབ་སྐྱོབ་དང། ནེ་ཙོ་དང་
[048-135a5] རི་སྐེགས་དང། ཁུ་བྱུག་དང། ངང་པ་དང། རྨ་བྱ་དང། ངུར་བ་དང། ཀུ་ན་ལ་དང། ཀ་ལ་པིངྐ་དང། ཤང་ཤང་ཏེའུ་ལ་སོགས་པ་བྱ་རྣམ་པ་ཐ་དད་པའི་
[048-135a6] ཚོགས་སྒྲ་སྙན་པ་འབྱིན་པ། བཻ་ཌཱུརྱ་སྔོན་པོའི་ས་གཞི་གནས་ཡོངས་སུ་སྤྱད་པར་བྱ་བ། གཟུགས་ཐམས་ཅད་ཀྱི་གཟུགས་བརྙན་ཀུན་ཏུ་སྟོན་པ། བལྟ་བས་
[048-135a7] མི་ངོམས་པར་ཉམས་དགའ་བ། དགའ་བ་དང་མཆོག་ཏུ་དགའ་བ་དམ་པ་བསྐྱེད་པའི་ཁྱིམ་དམ་པ་མཆོག་དེ་ན་འདུག་སྟེ། བྱང་ཆུབ་སེམས་དཔའ་ཁང་པ་ཡངས་


[048-135b0] [135B] 
[048-135b1] དྲི་མ་མེད་པ། དྲི་མ་དང་བྲལ་བ། ཡན་ལག་དྲི་མ་མེད་པ། ཕྲེང་བ་དང་རྒྱན་མ་བོར་བ་དྲི་མཆོག་ཏུ་ཞིམ་པ་དམ་པའི་བྱུག་པས་
[048-135b2] ལུས་བསྐུས་པ། དཀར་ཞིང་བཟང་ལ་དྲི་མ་མེད་ཅིང་རྣམ་པར་དག་ལ་དྲི་མ་དང་བྲལ་བའི་གོས་གྱོན་པའི་ལུས་དང་ལྡན་པ། མལ་ཆ་ལྷའི་རས་བཅོས་བུ་བཟང་པོ་ཕྲ་བ་
[048-135b3] དུ་མ་བཏིང་བ། འཇམ་པ། ཀ་ཙ་ལིནྡའི་གོས་ལྟར་རེག་ན་བདེ་བ་ཡན་ལག་དམ་པའི་སྤྲས་པས་མལ་བཟང་པོའི་སྟེང་ན་འདུག་པ། བཙུན་མོའི་འཁོར་དམ་པ། ལྷའི་བུ་མོ་
[048-135b4] དང་འདྲ་བ། ཐམས་ཅད་དུ་ཁ་ན་མ་ཐོ་བ་མེད་པ། ལྟ་བ་དང་མཐུན་པ། སྤྱོད་པ་བཟང་པོས་མཛེས་པར་བྱས་པ། གཟུགས་བཟང་བའི་ནང་ན་འདུག་པ། དུང་དང། རྔ་
[048-135b5] དང། རྫ་རྔ་དང། འཁར་རྔ་དང། པི་ཝང་དང། རྒྱུད་གསུམ་པ་དང། འཁར་བའི་སིལ་ཁྲོལ་དང། ཕེག་དང། ཀིམྤ་ལ་དང། ན་ཀུ་ལ་དང། སྒྲ་སྙན་དང་
[048-135b6] གླིང་བུ་སྙན་པའི་སྒྲ་འབྱུང་བའི་སྒྲ་དབྱངས་དང། སིལ་སྙན་དང། གླུ་དབྱངས་སྣ་ཚོགས་དང་ལྡན་པས་བསླང་བ་ལ་བུད་མེད་ཀྱི་ཚོགས་ཀྱིས་ཀྱང་སྒྲ་མཉེན་ཞིང་
[048-135b7] འཇམ་པ་སྙན་ལ་ཡིད་དུ་འོང་བ་དང། གླིང་བུ་འབུད་པའི་སྒྲ་དབྱངས་ཀྱིས་བྱང་ཆུབ་སེམས་དཔའ་སློང་ངོ། །ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་


[048-136a0] [136A] 
[048-136a1] ༄༅། །འདས་དེ་དག་གི་བྱིན་གྱི་རླབས་ཀྱིས་སིལ་སྙན་སྒྲ་བྱུང་བའི་སྒྲ་སྐད་དེ་དག་ལས་བྱང་ཆུབ་སེམས་དཔའ་ལ་སྐུལ་བའི་ཚིགས་སུ་བཅད་པ་
[048-136a2] འདི་དག་བྱུང་ངོ། །བུད་མེད་གང་དག་རབ་ཏུ་ཡིད་དགའ་སེམས་དང་བས། །སིལ་སྙན་ཡིད་དུ་འོང་ཞིང་སྙན་པའི་སྒྲ་འབྱིན་ཚེ་།ཕྱོགས་བཅུའི་རྒྱལ་བ་དམ་པ་དག་གི་
[048-136a3] མཐུ་ཡིས་ན། །ཚིགས་བཅད་རྣམ་པ་སྣ་ཚོགས་རྣམ་མང་འདི་དག་བྱུང། །རྟག་ཏུ་མགོན་མེད་གྱུར་པའི་འགྲོ་བ་འདི་མཐོང་ནས། །གོ་འཕང་མྱ་ངན་མེད་མཆོག་
[048-136a4] རྡུལ་མེད་སངས་རྒྱས་ཏེ། །སྐྱེ་དང་རྒ་དང་སྡུག་བསྔལ་དག་ལས་དགྲོལ་ལོ་ཞེས། །དཔའ་བོ་ཁྱོད་སྔོན་སྨོན་ལམ་དེ་སྐད་བཏབ་པར་གྱུར། །དེ་ཕྱིར་དགེ་མྱུར་གྲོང་ཁྱེར་
[048-136a5] མཆོག་འདི་ནས། །བྱུང་ལ་སྔོན་གྱི་དྲང་སྲོང་ཞབས་བཅགས་པ་།ས་ཕྱོགས་དེ་ནི་རབ་ཏུ་མནན་ནས་སུ། །རྒྱལ་བའི་ཡེ་ཤེས་མཚུངས་མེད་འཚང་རྒྱར་གྱིས། །ཁྱོད་
[048-136a6] ཀྱིས་སྔོན་ཆད་སྣ་ཚོགས་རིན་ཆེན་ནོར། །རྐང་ལག་ཕངས་པའི་ལུས་ཀྱང་བཏང་བར་གྱུར། །དྲང་སྲོང་ཆེན་པོ་དེ་རིང་ཁྱོད་དུས་འདི། །ཆོས་ཀྱི་ཆུ་བོ་མཐའ་ཡས་འགྲོ་ལ་
[048-136a7] ཕྱེ༑ ༑ཁྱོད་ཀྱི་ཚུལ་ཁྲིམས་མ་ཉམས་དྲི་མེད་དགེ། །སྔོན་ཆད་ཁྱོད་ནི་རྟག་ཏུ་མཆོག་གིས་བརྒྱན། །དྲང་སྲོང་ཆེན་པོ་ཁྱོད་ཁྲིམས་འདྲ་བ་མེད། །འགྲོ་བ་ཉོན་མོངས་རྣམ་


[048-136b0] [136B] 
[048-136b1] །ཁྱོད་ཀྱིས་སྲིད་པ་བརྒྱར་ནི་བཟོད་པ་སྤྱད། །ཁྱོད་ནི་འགྲོ་བས་ངན་བརྗོད་རྣམ་མང་བཟོད། །བཟོད་པས་བཟོད་ཅིང་དུལ་བས་དེས་པའི་བདག་རྐང་གཉིས་དབང་པོ་
[048-136b2] མངོན་པར་འབྱུང་བློ་གྱིས། །ཁྱོད་བརྩོན་བརྟན་ཞིང་མི་གཡོ་གཡོ་བ་མེད། །བདེ་བར་གཤེགས་པ་སྔོན་མཐར་རྒྱ་ཆེན་གྱུར། །གཡོན་ཅན་བདུད་ནི་སྡེ་དང་བཅས་བཏུལ་ཏེ། །ངན་སོང་གསུམ་
[048-136b3] པོ་མཐའ་དག་སྐམ་པར་གྱིས། །གང་ཕྱིར་ཁྱོད་ཀྱིས་བརྟུལ་ཞུགས་དཀའ་ཐུབ་སྤྱད། །དུས་ངན་ཉོན་མོངས་སྙིགས་མ་བསྲེགས་གྱིས་ལ་།ཁྱོད་ཀྱིས་བདུད་རྩི་ཆུ་བོའི་ཆར་ཕབ་སྟེ། །
[048-136b4] མགོན་མེད་རིང་ནས་སྐོམ་པ་ཚིམ་པར་གྱིས། །འཆི་མེད་མྱ་ངན་མེད་གནས་སངས་རྒྱས་ཏེ། །སྐོམ་པས་ཉམ་ཐག་བདུད་རྩིས་ཚིམ་བྱ་ཞེས། །ཁྱོད་ཀྱིས་སྔོན་སྨྲས་ཚིག་མཆོག་དྲན་བྱོས་ཏེ། །
[048-136b5] གྲོང་ཁྱེར་དམ་པ་འདི་ནས་མྱུར་དུ་བྱུང། །ཁྱོད་ནི་ཤེས་རབ་མཆོག་གི་སྤྱོད་པ་མཁས། །ཁྱོད་ཀྱི་ཡེ་ཤེས་མཐའ་ཡས་དྲི་མེད་ཆེ། །རྨོངས་པ་ཡིད་གཉིས་ལམ་ལ་གནས་རྣམས་ལ། །ཤེས་
[048-136b6] རབ་འོད་དགེ་དམ་པ་མཛེས་པ་གྱིས། །ཁྱོད་ཀྱིས་སྲིད་པ་བརྒྱར་ནི་བྱམས་པ་སྤྱད། །སྙིང་རྗེ་དང་ནི་དགའ་མཆོག་བཏང་སྙོམས་དང་།ཁྱོད་ཀྱིས་སྤྱོད་པ་དམ་པ་གང་སྤྱད་པ། །སྤྱོད་པ་དེ་
[048-136b7] ཉིད་འགྲོ་ལ་རྣམ་པར་ཕྱེ། །ཕྱོགས་བཅུའི་རྒྱལ་བ་དག་གིས་གཟི་བརྗིད་ཀྱིས། །ཡོན་ཏན་མེ་ཏོག་སྣ་ཚོགས་ཚིགས་བཅད་འདི། །སིལ་སྙན་དག་ལས་རྣམ་མང་ཡིད་འོང་གྲག་མལ་ན་


[048-137a0] [137A] 
[048-137a1] ༄༅། །འདུག་པའི་གཞོན་ནུ་དེ་ལ་སྐུལ། །གང་གི་ཚེ་ན་དགའ་བྱེད་བུད་མེད་རབ་ཏུ་དགའ་བ་རྣམས། །ཤིན་ཏུ་མཛེས་ཤིང་རབ་ཏུ་སྙན་པའི་སིལ་སྙན་སྒྲོག་
[048-137a2] པའི་ཚེ༑ ༑ཕྱོགས་བཅུ་དག་གི་རྒྱལ་བ་ལྷ་མི་འདུལ་བ་མཛད་རྣམས་ཀྱང། །སིལ་སྙན་དག་ལས་གསུང་མཆོག་ཧ་ཅང་མི་ཆེ་རྗེས་སུ་སྒྲོག་འགྲོ་ལ་ཕན་བྱེད་ཡོན་ཏན་མང་པོ་
[048-137a3] ལྡན་ཁྱོད་འགྲོ་རྣམས་སུ། །རྣམ་པར་རྒྱུ་བའི་ཚེ་ན་རྒྱལ་བའི་ཡོན་ཏན་གཉུག་མར་བྱས། །སྔོན་གྱི་བརྟུལ་ཞུགས་དཀའ་ཐུབ་སྤྱད་པ་དེ་དག་དྲན་གྱིས་ཏེ། །ཤིང་མཆོག་
[048-137a4] དྲུང་དུ་མྱུར་སོང་འཆི་མེད་གོ་འཕང་ཐོབ་པར་གྱིས། །ལྷ་མི་དག་ནི་ཤིན་ཏུ་སྐོམ་ཞིང་རྒྱལ་བའི་ཡོན་ཏན་བྲལ། །ཁྱོད་ནི་ཤིན་ཏུ་སྟོབས་ལྡན་བདུད་རྩིའི་རོ་བྲོ་རྟག་ཏུ་སྦྱིན།།
[048-137a5] སྟོབས་བཅུའི་རོ་བྲོ་དམ་པ་མཁས་པ་རྣམས་ཀྱིས་མཆོད་བྱས་པ་།བདུད་རྩི་དེ་ནི་མི་བདག་ཁྱོད་ཀྱིས་མྱུར་དུ་རྣམ་པར་ཕྱེ། །རྒྱལ་བའི་ཡོན་ཏན་འགྲོ་ལ་ཕན་པ་བྱེད་
[048-137a6] ལ་དགའ་བ་བོ། །ཁྱོད་ཀྱིས་སྔོན་གྱི་སྲིད་པར་ནོར་དང་ནོར་བུ་གསེར་རྣམས་བཏང། །ཆུང་མ་བུ་སྡུག་དག་དང་གྲོང་ཁྱེར་གྲོང་རྡལ་བཅས་པ་དང། །རང་གི་མགོ་དང་
[048-137a7] མིག་དང་ལག་པ་དག་དང་རྐང་པའང་བཏང། །མི་མཆོག་ཁྱོད་ནི་གནའ་སྔོན་རྒྱལ་པོ་དགེ་བར་གྱུར་པའི་ཚེ། །མི་ཞིག་ཁྱོད་ལ་མངོན་དུ་ཕྱོགས་ནས་འདི་སྐད་ཚིག་


[048-137b0] [137B] 
[048-137b1] ༑གྲོང་ཁྱེར་རྡལ་བཅས་པའི་ས་འདི་ཁོ་བོར་བྱིན་ཞེས་བྱས། །དེ་ཡི་ཚེ་ན་རབ་ཏུ་དགའ་ཞིང་འཁྲུགས་པར་གྱུར་པ་མེད། །གནའ་སྔོན་ཁྱོད་ནི་རྒྱལ་པོའི་བྲམ་ཟེ་དགེ་བར་
[048-137b2] གྱུར་པའི་ཚེ། །སྐྱེ་བོ་བླ་མ་བསྙེན་བཀུར་བྱེད་ཅིང་གཞན་ལ་འཁུ་མི་བྱེད། །བྲམ་ཟེ་དམ་པ་དག་དང་སྐྱེ་བོ་མང་པོ་དགེ་ལ་བཀོད། །དེ་ནས་ཤི་འཕོས་སྲིད་པའི་འགྲོ་བ་ལྷ་ཡི་གནས་
[048-137b3] སུ་སྐྱེས༑ ༑སྔོན་ཁྱོད་རྒྱལ་པོའི་བུ་ལས་དྲང་སྲོང་དམ་པར་གྱུར་པའི་ཚེ། །རྒྱལ་པོ་ངན་པ་ཁྲོས་པས་ཁྱོད་ཀྱི་ཡན་ལག་བཅད་པ་ན། །ཁྱོད་ནི་ཡིད་འཁྲུགས་གྱུར་པ་མེད་པར་འཆི་བའི་
[048-137b4] དུས་བྱས་ཏེ། །དེ་ཡི་ཚེ་ན་ཁྱོད་ཀྱི་རྐང་ལག་དག་ལས་འོ་མ་ཟག་།ཁྱོད་སྔོན་དྲང་སྲོང་སྔོ་སངས་ཞེས་བྱར་གང་ཚེ་གྱུར་པ་ན། །རི་མཆོག་གནས་ན་བརྟུལ་ཞུགས་དགའ་ཞིང་བླ་
[048-137b5] མ་ལ་ཡང་དགའ། །མི་ཡི་བདག་པོས་དུག་མདའ་དག་གིས་ཁྱོད་ལ་བསྣུན་པ་ན། །ཁྱོད་ནི་རྒྱལ་པོ་དེ་ལ་ཡིད་འཁྲུགས་མེད་ཅིང་སྙིང་བརྩེར་གྱུར། །ཁྱོད་སྔོན་རི་དྭགས་བདག་
[048-137b6] པོ་ཡོན་ཏན་ཅན་དུ་གྱུར་པའི་ཚེ། །རི་གཟར་འབབ་ཆུ་ཆེན་པོས་མི་ཞིག་ཁྱེར་བར་གྱུར་པ་ན། །ཕན་དང་ལྡན་པ་ཁྱོད་ཀྱིས་མི་དེ་ཕྱུང་སྟེ་ཐང་ལ་བཞག། ཁྱོད་ཀྱི་དགྲ་བོ་ཁྲིད་
[048-137b7] དེ་འོངས་པ་ན་ཡང་ཡིད་མ་འཁྲུགས། །མི་མཆོག་ཁྱོད་སྔོན་བྲམ་ཟེའི་བུར་ནི་གང་ཚེ་གྱུར་པ་ན། །ཁྱོད་ཀྱི་ནོར་བུ་རྒྱ་མཚོ་ཆེན་པོ་ཡངས་པར་ལྷུང་བའི་ཚེ། །ཁྱོད་ཀྱིས་རྒྱ་


[048-138a0] [138A] 
[048-138a1] ༄༅། །མཚོ་ཆེན་པོ་ཟད་པར་བྱ་བར་བརྩམས་པ་དང། །སྟོབས་བརྟན་ཁྱུ་མཆོག་ཁྱོད་ཀྱི་ནོར་བུ་དེ་ཚེ་ཕྱིར་ཡང་རྙེད། །སྐྱེས་བུ་མཆོག་ཁྱོད་གནའ་སྔོན་དྲང་
[048-138a2] སྲོང་དམ་པར་གྱུར་པའི་ཚེ། །བྲམ་ཟེ་ཞིག་གིས་བདག་གི་སྐྱབས་གྱུར་ཤོག་ཅེས་ཁྱོད་གན་འོངས། །སྨྲས་པ་བྲམ་ཟེ་དམ་པ་ཁོ་བོ་དགྲ་ལས་བྱུང་ཞེས་བྱས། །ཁྱོད་ཀྱིས་
[048-138a3] རང་ལུས་བཏང་གི་བྲམ་ཟེ་དེ་ནི་མ་བཏང་ངོ། །གནའ་སྔོན་ཤིང་གི་གནས་སུ་དྲང་སྲོང་སྔོ་བསངས་དྲུང་འོངས་ཏེ། །འདོད་པས་སྨྲས་པ་ཤིང་འདི་ལོ་མ་དུ་ཡོད་གྲོངས་ཞེས་
[048-138a4] བྱ༑ ༑ཤིང་དེ་ལོ་མ་ཇི་སྙེད་ཡོད་པ་རབ་བགྲངས་རབ་མཁས་པས་།ཁྱོད་ཀྱིས་དེ་བཞིན་ནོར་པ་མེད་ཅིང་མཐུན་པར་ཚིག་ཏུ་བརྗོད་།ཁྱོད་སྔོན་ནེ་ཙོ་ཡོན་ཏན་ལྡན་གྱུར་ཤིང་
[048-138a5] ལ་གནས་པའི་ཚེ། །ཟད་པར་གྱུར་ཀྱང་སྔོན་གྱི་དྲིན་ལ་བསམ་སྟེ་དེ་མ་སྤངས། །ལྷ་ཡི་བདག་པོས་ཁྱོད་ཀྱི་ཡོན་ཏན་དྲན་ནས་རབ་ཏུ་དགའ། །སྔ་མཁོ་བཞིན་དུ་ཤིང་
[048-138a6] མཆོག་དེ་ནི་དཔལ་དང་ལྡན་པར་བྱས། །ཁྱོད་ཀྱི་བརྟུལ་ཞུགས་དཀའ་ཐུབ་སྤྱད་པ་དེ་དག་མཚུངས་མེད་དེ། །ཡོན་ཏན་ལྡན་པ་ཡོན་ཏན་ལམ་ལ་སྤྱད་པ་ཡོན་ཏན་
[048-138a7] མང། །ཁྱོད་ཀྱི་དུས་ལ་ད་བབ་གྲོང་ཁྱེར་བཅས་པའི་ས་ཡང་ཐོང། །འགྲོ་བ་དག་ནི་རྒྱལ་བའི་ཡོན་ཏན་སྤྱོད་ལ་མྱུར་དུ་ཁོད་།གང་གི་ཚེ་ན་བུད་མེད་རིན་ཆེན་བཟང་


[048-138b0] [138B] 
[048-138b1] །སིལ་སྙན་དམ་པ་མཆོག་རབ་ཡིད་དུ་འོང་བའི་སྒྲ་ནི་རབ་སྒྲོག་པ། །དེ་ཚེ་ཕྱོགས་བཅུའི་རྒྱལ་བའི་གཟི་ཡིས་ཚིགས་སུ་བཅད་པ་སྣ་ཚོགས་
[048-138b2] པ༑ ༑སྒྲ་དབྱངས་སྙན་པ་འདི་དག་སིལ་སྙན་དག་གི་སྒྲ་ལས་རབ་ཏུ་བྱུང། །རྒ་དང་ཤི་བས་ཟིན་པའི་འཇིག་རྟེན་དག་ལ་བདག་ནི་སྐྱབས་གྱུར་ཅེས། །འཇིག་རྟེན་སྒྲོན་མ་ཁྱོད་
[048-138b3] ཀྱིས་བསྐལ་མང་སྔ་རོལ་སྨོན་ལམ་དེ་སྐད་བཏབ། །མི་ཡི་སེངྒེ་ཁྱོད་ཀྱིས་སྔོན་གྱི་སྨོན་ལམ་དག་ནི་དྲན་གྱིས་ཤིག་རྐང་གཉིས་དབང་པོ་ཁྱོད་ད་མངོན་པར་འབྱུང་བའི་དུས་
[048-138b4] ནི་འདི་ཡིན་ནོ། །ཁྱོད་འདིར་སྲིད་པ་ཁྲག་ཁྲིག་དག་ཏུ་སྦྱིན་པ་མང་པོ་དུ་མ་བྱིན། །ནོར་དང་རིན་པོ་ཆེ་དང་གསེར་དང་གོས་བཟང་རིན་ཆེན་སྤྲས་པ་དང། །རྐང་ལག་དག་དང་
[048-138b5] མིག་དང་ཕངས་པའི་བུ་དང་རྒྱལ་སྲིད་འབྱོར་བ་དག་ཁྱོད་ཀྱིས་བཏང་ཡང་ཁྱོད་ནི་སློང་བ་རྣམས་ལ་ཐ་བ་ཞེ་སྡང་མེད་།ཁྱོད་འདིར་ཟླ་བའི་ཏོག་དང་མཚེ་བ་བཟང་དང་རྒྱལ་
[048-138b6] པོ་ཞི་བར་གྱུར། །སྙིང་བརྩེ་སྙིང་རྗེའི་ཡིད་དང་ཟླ་བའི་སྒྲོན་དང་གཙུག་ན་ནོར་བུར་གྱུར། །རྒྱལ་པོ་དཔའ་བོ་བརྟན་དང་མིག་བཟང་དང་ནི་དེ་ལ་སོགས་པ་བྱས། །རྒྱལ་པོ་ཁྲག་
[048-138b7] ཁྲིག་མང་པོ་སྦྱིན་དགའ་རྣམ་པར་འཕྲུལ་པ་དེ་ཉིད་ཁྱོད། །བདེ་བར་གཤེགས་པ་ཁྱོད་ཀྱིས་བསྐལ་བ་མང་པོར་ཚུལ་ཁྲིམས་སྤྱོད་པ་སྤྱད། །ནོར་བུ་རིན་ཆེན་དྲི་མ་མེད་པ་


[048-139a0] [139A] 
[048-139a1] ༄༅། །ལྟ་བུར་ཚུལ་ཁྲིམས་རྣམ་དག་གྱུར། །ཁྱོད་ཀྱིས་འབྲི་ཡི་རྔ་མ་ཅི་འདྲ་དེ་འདྲར་ཚུལ་ཁྲིམས་བསྲུངས་ཤིང་སྤྱད། །ཚུལ་ཁྲིམས་དགའ་བས་ཁྱོད་ཀྱིས་
[048-139a2] འདིར་ནི་འགྲོ་ལ་རྒྱ་ཆེར་དོན་ཡང་བྱས། །འདིར་ཁྱོད་གླང་པོ་མཆོག་ཏུ་གྱུར་ཏེ་རྔོན་པ་དགྲ་ཡིས་མདས་བསྣུན་ཚེ། །གཏུམ་པོ་དགྲ་ལ་སྙིང་བརྩེ་སྙིང་རྗེ་བསྐྱེད་ནས་དེ་ནི་
[048-139a3] ཁྱོད་ཀྱིས་བསྐྱབས། །བཟང་ཞིང་མཛེས་པའི་མཆེ་བ་ཡོངས་སུ་བཏང་སྟེ་ཚུལ་ཁྲིམས་ཡོང་མ་བཏང། །ཁྱོད་ཀྱིས་དེ་ལ་སོགས་པ་ཚུལ་ཁྲིམས་རྣམ་པར་འཕྲུལ་པ་མང་པོ་
[048-139a4] བྱས༑ ༑བཟོད་ལ་དགའ་བས་ཁྱོད་ཀྱིས་འགྲོ་བའི་མི་ཕན་སྡུག་བསྔལ་སྟོང་མང་དང། །ཚིག་རྩུབ་དག་དང་བསད་པ་དང་ནི་བཅིང་བ་མང་པོ་བཟོད་པར་བྱས། །ཁྱོད་
[048-139a5] ཀྱིས་གནའ་སྔོན་མི་གང་དག་ལ་བདེ་བ་ཀུན་གྱིས་རིམ་གྲོ་བྱས། །དེ་དག་ཕྱི་ནས་ཁྱོད་ཀྱི་གཤེད་མར་གྱུར་ཀྱང་ཁྱོད་ཀྱིས་དེ་དག་བཟོད། །མགོན་པོ་ཁྱོད་ནི་རི་མཆོག་
[048-139a6] གནས་ན་གང་ཚེ་དྲེད་མོར་གྱུར་པའི་ཚེ། །ཁ་བ་བབ་ཅིང་ཆུ་ཕྲུགས་པས་ནི་འཇིགས་ཤིང་སྐྲག་པའི་མི་བཟུང་སྟེ། །རྩ་བ་འབྲས་བུ་རྣམ་པ་མང་དང་བདེ་བ་ཀུན་གྱིས་རིམ་
[048-139a7] གྲོ་བྱས༑ ༑དེ་ཡིས་མྱུར་དུ་ཁྱོད་ལ་གསོད་པ་ཁྲིད་འོངས་ཁྱོད་ཀྱིས་དེ་ལ་བཟོད། །བྱང་ཆུབ་བཙལ་ཕྱིར་བརྟུལ་ཞུགས་དཀའ་ཐུབ་ཡོན་ཏན་རྣམ་མང་ཡེ་ཤེས་ལ། །


[048-139b0] [139B] 
[048-139b1] གཡོ་གཡོ་བ་མེད། །དབང་སྒྱུར་བདུད་ཀྱང་ཁྱོད་ཀྱིས་བརྩོན་འགྲུས་སྟོབས་ཀྱིས་སྟོབས་ནི་མེད་པར་བྱས། །མི་ཡི་
[048-139b2] སེངྒེ་ཁྱོད་འདིར་མངོན་པར་འབྱུང་བའི་དུས་ལ་ད་བབ་བོ། །ཁྱོད་འདིར་གནའ་སྔོན་ཁ་བའི་ཁ་དོག་འདྲ་བའི་རྟ་མཆོག་གྱུར་པའི་ཚེ། །སྙིང་རྗེ་བསྐྱེད་ནས་ནམ་མཁའ་ལས་ནི་
[048-139b3] སྲིན་པོའི་གླིང་དུ་མྱུར་དུ་སོང། །དེ་ཚེ་ཕོངས་ཤིང་འདུག་པའི་མི་དེ་བླངས་ཏེ་བདེ་ལ་རབ་ཏུ་བཞག། ཁྱོད་ཀྱིས་འདི་ལ་སོགས་པ་བརྩོན་འགྲུས་རྣམ་པར་འཕྲུལ་བ་མང་པོ་
[048-139b4] བྱས༑ ༑མྱུར་དུ་འགྱུར་ཞིང་གཡོ་ལ་ཡུལ་ལ་དགའ་ཞིང་རྒོད་པའི་སེམས་བརྟུལ་ཏེ། །བསམ་གཏན་པར་གྱུར་རྡུལ་དེས་ཞི་གནས་རྣམས་ཀྱིས་ཉོན་མོངས་གཙོ་བོ་བཅོམ། །
[048-139b5] ཁྱོད་འདིར་བསམ་གཏན་དགའ་བས་རང་གི་ཡོན་ཏན་དག་གིས་འགྲོ་དོན་བྱས། །ད་འདིར་སེམས་ཅན་མཆོག་ཁྱོད་བསམ་གཏན་རྣམས་འཕྲུལ་བྱ་བའི་དུས་ལ་བབ། །
[048-139b6] གནའ་སྔོན་ཁྱོད་ནི་དྲང་སྲོང་བསམ་གཏན་དགའ་ཞིང་རབ་ཏུ་གནས་པར་གྱུར། །རྒྱལ་པོ་མེད་པའི་མི་དག་གིས་ནི་ཁྱོད་ཁྲིད་རྒྱལ་སྲིད་དབང་ཡང་བསྐུར། །ཁྱོད་ཀྱིས་སྐྱེ་
[048-139b7] བོ་དག་ནི་དགེ་བ་བཅུ་དང་ཚངས་པའི་ལམ་ལ་བཀོད། །དེ་ཡི་ཚེ་ན་མི་ལས་ཤི་འཕོས་ཐམས་ཅད་ཚངས་པའི་གནས་སུ་དོང། །ཕྱོགས་དང་ཕྱོགས་མཚམས་འགྲོ་བ་རྣམ་


[048-140a0] [140A] 
[048-140a1] ༄༅། །མང་ཤེས་པའི་ཆོ་ག་ཁྱོད་རབ་མཁས། །གཞན་གྱི་སྤྱོད་དང་འགྲོ་བའི་སྐད་ཤེས་པ་དང་དབང་པོ་ཤེས་པ་དང། །ཚུལ་དང་འདུལ་དང་བློ་གྲོས་རྣམ་
[048-140a2] མང་རྒྱུ་བའི་ཕ་རོལ་ཁྱོད་ཕྱིན་གྱུར། །རྒྱལ་པོའི་སྲས་ཁྱོད་འདིར་ནི་མངོན་པར་འབྱུང་བའི་དུས་ལ་ད་བབ་བོ། །ཁྱོད་ཀྱིས་གནའ་སྔོན་སྐྱེ་བོ་ལྟ་བ་ལོག་པར་ཞུགས་པར་
[048-140a3] གྱུར་པ་དག་རྒ་ཤི་སྡུག་བསྔལ་རྣམ་པ་མང་པོས་ཉམ་ཐག་འཁོད་པ་འདི་མཐོང་ནས། །སྲིད་པ་རྣམ་པར་གཞིག་པའི་དྲང་ལམ་ཉིད་ཀྱིས་ཁོང་དུ་ཆུད་བྱས་ཏེ། །མུན་
[048-140a4] པ་བཅོམ་པ་ཁྱོད་ཀྱིས་འཇིག་རྟེན་དག་ལ་དོན་ཆེན་རབ་ཏུ་བྱས་།ཚིགས་བཅད་རྣམ་པ་མང་པོ་མཛེས་པ་ཡོན་ཏན་ལྡན་པ་སྣ་ཚོགས་འདིས། །སིལ་སྙན་སྒྲ་བསྒྲགས་
[048-140a5] དེ་ལས་རྒྱལ་བའི་གཟི་ཡིས་དཔའ་པོ་བསྐུལ་བར་གྱུར། །བློ་མཆོག་ལྡན་པ་ཁྱོད་འདིར་མངོན་པར་འབྱུང་བའི་དུས་ནི་ད་བབ་ཀྱི། །སྡུག་བསྔལ་གང་བའི་སྐྱེ་བོ་འདི་
[048-140a6] དག་མཐོང་ནས་བཏང་སྙོམས་མ་བྱེད་ཅིག་བུད་མེད་གོས་དང་རིན་པོ་ཆེ་དང་དོ་ཤལ་སྤོས་ཕྲེང་སྣ་ཚོགས་ཀྱིས། །བརྒྱན་པ་དག་ཀྱང་སེམས་དང་ཕངས་པ་སྐྱེས་ནས་
[048-140a7] རབ་ཏུ་དགའ་བ་རྣམས། །སེམས་ཅན་མཆོག་ལ་སིལ་སྙན་རབ་ཏུ་སྒྲོག་ཅིང་སློང་བར་བྱེད་པ་ན། །རྒྱལ་བའི་མཐུ་ཡིས་སིལ་སྙན་དག་ལས་ཚིགས་སུ་བཅད་པ་འདི་


[048-140b0] [140B] 
[048-140b1] །གང་གི་དོན་དུ་ཁྱོད་ཀྱིས་འགྲོ་ལ་ཕན་ཕྱིར་བསྐལ་པ་དུ་མར་ནི། །གཏང་བར་དཀའ་བ་བཏང་ཞིང་ཚུལ་ཁྲིམས་བཟོད་པ་བརྩོན་འགྲུས་ཤིན་ཏུ་སྤྱད། །བསམ་
[048-140b2] གཏན་ཤེས་རབ་ཤིན་ཏུ་བསྒོམས་པ་ཁྱོད་ཀྱི་དུས་ལ་ད་བབ་ཀྱི་།འདྲེན་པ་མངོན་པར་འབྱུང་བའི་བློ་ལ་མྱུར་སོམས་ཕྱི་བཤོལ་མ་བྱེད་ཅིག་སྔོན་ཆད་རིན་ཆེན་མཛོད་དང་
[048-140b3] གསེར་དང་དངུལ་དང་རྒྱན་རྣམས་རབ་ཏུ་བཏང། །སྐྱེ་བོ་དེ་དང་དེ་དག་ཏུ་ནི་མཆོད་སྦྱིན་རྣམ་པ་མང་པོ་བྱས། །ཁྱོད་ཀྱི་ཆུང་མ་བུ་ཕོ་བུ་མོ་ལུས་དང་རྒྱལ་སྲིད་སྲོག་བཏང་སྟེ། །
[048-140b4] བྱང་ཆུབ་དོན་དུ་གཏང་བར་དཀའ་བ་དཔག་ཏུ་མེད་པ་ཁྱོད་ཀྱིས་བཏང། །ཁྱོད་ནི་རྒྱལ་པོ་མི་དམན་བསོད་ནམས་དཔལ་གྱིས་རྣམ་པར་གྲགས་པར་གྱུར། །མུ་ཁྱུད་འཛིན་
[048-140b5] དང་མུ་ཁྱུད་ནག་པོ་ཚངས་པས་བྱིན་དང་རལ་པ་ཅན། །མཆོད་སྦྱིན་སྟོང་ལྡན་དང་ནི་ཆོས་སེམས་འོད་འཕྲོ་ཅན་དང་ནོར་བརྟན་དང། །ཤིན་ཏུ་དོན་བསམ་གྱུར་ཏེ་སེམས་ཅན་དམན་ལ་
[048-140b6] གཏང་བར་དཀའ་བ་བཏང། །ཟླ་བའི་བུ་དང་བརྩོན་འགྲུས་འབར་དང་བསོད་ནམས་འོད་ཟེར་ཅན་དུ་གྱུར། །གཏོང་བ་ཆེ་དང་ལྡན་ཞིང་མཐུ་ལྡན་ཁྱོད་ནི་བྱས་པ་གཟོ་བར་གྱུར། །
[048-140b7] རྒྱལ་པོ་དྲང་སྲོང་ཟླ་བ་གཟུགས་ལྡན་དཔའ་བོ་བདེན་པ་འཕེལ་བ་དང། །རྒྱལ་པོ་ལེགས་པར་སྨྲ་བ་ཚོལ་དང་བློ་གྲོས་བཟང་དང་ངེས་པར་གྱུར། །ཟླ་བའི་འོད་དང་ཁྱད་པར་འགྲོ་


[048-141a0] [141A] 
[048-141a1] ༄༅། །དང་རྡུལ་དང་ཕྱོགས་ཀྱི་བདག་པོར་གྱུར། །རབ་སྦྱིན་དཔའ་བོ་ཀ་ཤིའི་རྒྱལ་པོ་རིན་ཆེན་གཙུག་ཕུང་ཞི་བ་བསྟོད། །མི་དབང་དེ་དག་རྣམས་དང་གཞན་
[048-141a2] དུ་གྱུར་ཏེ་གཏང་བར་དཀའ་བ་བཏང། །ཁྱོད་ཀྱིས་ཇི་ལྟར་གཏོང་བའི་ཆར་ཕབ་དེ་བཞིན་ཆོས་ཀྱི་ཆར་པ་ཕོབ། །ཁྱོད་ཀྱིས་སྔོན་ཆད་སེམས་ཅན་སྙིང་པོ་གངྒཱའི་བྱེ་མ་སྙེད་ཅིག་
[048-141a3] མཐོང། །སེམས་ཅན་ཐར་པར་བྱ་ཕྱིར་བྱང་ཆུབ་དམ་པའི་མཆོག་ནི་ཚོལ་བ་ན། །ཁྱོད་ཀྱིས་མཆོད་པ་དཔག་མེད་བསམ་མི་ཁྱབ་པས་སངས་རྒྱས་དེ་དག་མཆོད། །དཔའ་བོ་
[048-141a4] གྲོང་ཁྱེར་དམ་པ་འདི་ནས་འབྱུང་བའི་དུས་ལ་ད་བབ་བོ། །ཐོག་མར་ཁྱོད་ཀྱིས་དོན་ཡོད་མཐོང་ལ་སཱ་ལའི་མེ་ཏོག་གིས་ནི་མཆོད་།རྣམ་པར་སྣང་མཛད་ལ་ནི་དང་བའི་སེམས་
[048-141a5] ཀྱིས་སྐད་ཅིག་བར་དུ་བལྟས། །རྔ་དབྱངས་ལྡན་པ་ལ་ནི་ཁྱོད་ཀྱིས་ཨ་རུ་ར་ཡི་འབྲུ་གཅིག་ཕུལ། །ཙནྡན་མཐོང་ནས་ཁྱོད་ཀྱིས་རྩྭ་ཡི་མེ་སྒྲོན་བླངས་ཏེ་ཁྱིམ་དུ་བཟུང། །རྟུལ་པོ་
[048-141a6] གྲོང་ཁྱེར་འཇུག་པ་མཐོང་ནས་ཕྱེ་མ་སྤར་གང་རབ་ཏུ་གཏོར་།ཆོས་ཀྱི་དབང་ཕྱུག་ཆོས་འཆད་པ་ན་ལེགས་ཞེས་བྱ་བ་རབ་ཏུ་བྱིན། །ཀུན་ཏུ་གཟིགས་པ་མཐོང་ནས་ཕྱག་འཚལ་
[048-141a7] ཕྱག་འཚལ་ལོ་ཞེས་ཚིག་ཏུ་བརྗོད། །འོད་འཕྲོ་ཆེན་པོའི་ཕུང་པོ་ལ་ནི་ཁྱོད་ཀྱིས་དགའ་བས་གསེར་ཕྲེང་གཏོར། །འོད་ཟེར་རྒྱལ་མཚན་ལ་ནི་ཁ་ཚར་ཕུལ་ཞིང་གསལ་


[048-141b0] [141B] 
[048-141b1] །ཡེ་ཤེས་ཏོག་ལ་མྱ་ངན་མེད་པའི་མེ་ཏོག་ཁ་ལོ་སྒྱུར་ལ་འཇམ། །རིན་ཆེན་གཙུག་ཏོར་ཅན་ལ་མར་མེ་པདྨ་ལྡན་ལ་སྨན་ཡང་ཕུལ། །ཐམས་ཅད་ཟིལ་གནོན་
[048-141b2] མུ་ཏིག་དོ་ཤལ་རྒྱ་མཚོ་ལ་ནི་པདྨ་ཕུལ། །པདྨའི་སྙིང་པོ་ལ་ནི་བླ་བྲེ་སེངྒེ་ལ་ནི་ཆར་གདིང་ཕུལ། །སཱ་ལའི་དབང་པོ་རྒྱལ་ལ་མར་ཕུལ་མེ་ཏོག་རྒྱས་ལ་འོ་མ་ཕུལ། །གྲགས་སྦྱིན་
[048-141b3] ཀུནྡའི་མེ་ཏོག་ཕུལ་ཏེ་བདེན་པ་གཟིགས་ལ་ཞལ་ཟས་ཕུལ། །ཡེ་ཤེས་ལྷུན་ལ་ལུས་བཏུད་ཀླུས་བྱིན་ལ་ནི་ན་བཟའ་དབུལ་བ་བྱས། །རབ་འཐོང་གཤེགས་དང་ཙནྡན་མཆོག་དང་
[048-141b4] འོད་ལྡན་ལ་ནི་ཚྭ་སྤར་རེ། །བཀོད་པ་ཆེ་ལ་པདྨ་དབུལ་བྱས་འོད་ཟེར་རྒྱལ་ལ་རིན་ཆེན་ཕུལ། །ཤཱཀྱ་ཐུབ་ལ་སྤར་གང་གསེར་ཕུལ་དབང་པོའི་ཏོག་ལ་བསྟོད་པ་བྱས། །ཉི་མའི་ཞལ་
[048-141b5] ལ་མེ་ཏོག་རྣ་རྒྱན་བློ་གྲོས་བཟང་ལ་གསེར་ཅོད་པ་ན། །ཀླུ་ཟིལ་གནོན་ལ་ནོར་བུ་ཕུལ་ཏེ་རྒྱལ་ལ་རས་བཅོས་གདིང་བ་ཕུལ། །སྨན་གྱི་རྒྱལ་ལ་རིན་ཆེན་གདུགས་ཕུལ་སེངྒེའི་ཏོག་
[048-141b6] ལ་ཁྲི་གདན་ཕུལ། །ཡོན་ཏན་མཆོག་ལྡན་རིན་ཆེན་དྲ་བ་འོད་སྲུང་ལ་ནི་གླུ་དབྱངས་ཀུན། །སྤོས་མཆོག་མེ་ཏོག་ཕུལ་ཞིང་འོད་འཕྲོའི་ཏོག་ལ་རྟག་ཏུ་མེ་ཏོག་ཕུལ། །མི་འཁྲུགས་
[048-141b7] རྒྱལ་ལ་ཁང་བརྩེགས་ཕུལ་ཞིང་འཇིག་རྟེན་མཆོད་ལ་ཕྲེང་བ་ཕུལ། །རྒྱ་སྤོས་གཙུག་ལག་རྒྱལ་སྲིད་དབུལ་བྱས་རྒྱལ་བར་དཀའ་ལ་སྤོས་ཀུན་ཕུལ། །སྒྲོན་མ་ཆེ་ལ་བདག་ཕུལ་


[048-142a0] [142A] 
[048-142a1] ༄༅། །པདྨའི་མཆོག་ལ་རྒྱན་རྣམས་དབུལ་བ་བྱས། །ཆོས་ཀྱི་ཏོག་ལ་མེ་ཏོག་སྣ་ཚོགས་སྒྲོན་མ་མཛད་ལ་ཨུཏྤ་ལ། །མཆོད་པ་རྣམ་པ་སྣ་ཚོགས་ཐ་དད་གཞན་དང་
[048-142a2] གཞན་དག་བྱེད་པ་ན། །ཁྱོད་ཀྱིས་སེམས་ཅན་སྙིང་པོ་དེ་དག་རྣམས་དང་གཞན་ཡང་སྔོན་ཆད་མཆོད། །འདས་པའི་སངས་རྒྱས་རྣམས་དང་སྟོན་པ་དེ་དག་ཁྱོད་མཆོད་དྲན་པར་
[048-142a3] གྱིས༑ ༑སེམས་ཅན་མགོན་མེད་མྱ་ངན་གང་བ་ཡལ་བར་མ་དོར་མངོན་པར་ཕྱུང། །མར་མེ་མཛད་པ་མཐོང་བ་ཙམ་གྱིས་ཁྱོད་ཀྱིས་བཟོད་པ་མཆོག་ཐོབ་སྟེ། །རྗེས་སུ་མཐུན་པའི་
[048-142a4] མངོན་པར་ཤེས་པ་ལྔ་པོ་ཉམས་པ་མེད་པ་ཐོབ། །དེ་ནས་རབ་ཏུ་དགའ་བས་བསྐལ་པ་གྲངས་མེད་འཇིག་རྟེན་ཁམས་ཀུན་ཏུ། །སངས་རྒྱས་དག་ནི་རེ་རེ་ལ་ཡང་མཆོད་པ་བསམ་
[048-142a5] གྱིས་མི་ཁྱབ་བྱས། །བསྐལ་པ་དཔག་མེད་དེ་དག་ཟད་གྱུར་སངས་རྒྱས་དེ་དག་མྱ་ངན་འདས། །ཁྱོད་ཀྱི་ལུས་རྣམས་ཐམས་ཅད་དང་ནི་དེ་དག་མིང་ཡང་གང་དུ་སོང། །དངོས་པོ་
[048-142a6] ཐམས་ཅད་ཐ་མར་ཟད་པའི་ཆོས་ཏེ་འདུས་བྱས་རྟག་པ་མེད། །འདོད་པ་རྒྱལ་སྲིད་ལོངས་སྤྱོད་རྟག་པ་མིན་གྱི་གྲོང་ཁྱེར་མཆོག་ནས་བྱུང། །བསྐལ་བ་ཟད་པར་འགྱུར་ཚེ་གཟི་
[048-142a7] བརྗིད་དྲག་པོ་འཇིགས་པའི་མེ་འོད་ལྟར། །རྒ་དང་ན་དང་འཆི་བ་མི་ཟད་འཇིགས་པ་ཆེན་པོ་འོང་བར་འགྱུར། །དངོས་པོ་ཐམས་ཅད་ཐ་མར་ཟད་པའི་ཆོས་ཏེ་འདུས་བྱས་རྟག་


[048-142b0] [142B] 
[048-142b1] །ཤིན་ཏུ་སྡུག་བསྔལ་སེམས་ཅན་ལྟོས་ལ་ཡོན་ཏན་ལྡན་པ་མངོན་པར་ཕྱུང། །རྒྱལ་པོ་བདེ་བའི་མལ་ན་ཉལ་གྱུར་ཅིང་།གང་ཚེ་མོ་ཚོགས་གླིང་བུ་རྒྱུད་གཅིག་དང། །སིལ་སྙན་
[048-142b2] སྣ་ཚོགས་སྒྲ་ཡིས་སློང་བྱེད་པ། །དེ་ཚེ་སིལ་སྙན་སྒྲ་ལས་འདི་དག་བྱུང། །སྲིད་གསུམ་རྒ་དང་ནད་ཀྱི་སྡུག་བསྔལ་འབར། །འཆི་མེ་རབ་འབར་འདི་ནི་མགོན་མེད་པ། །སྲིད་ལས་འབྱུང་ལ་
[048-142b3] འགྲོ་བ་རྟག་ཏུ་རྨོངས། །བུམ་པར་ཆུད་པས་བུང་བ་འཁོར་བ་བཞིན་།སྲིད་གསུམ་མི་བརྟན་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་ལྟ་དང་མཚུངས། །འགྲོ་བའི་ཚེ་འགྲོ་ནམ་
[048-142b4] མཁའི་གློག་འདྲ་སྟེ། །རི་གཟར་འབབ་ཆུ་ལྟ་བུར་མྱུར་མགྱོགས་འགྲོ་།སྲིད་སྲེད་མ་རིག་དབང་གིས་སྐྱེ་བོ་རྣམས། །མི་དང་ལྷ་གནས་ངན་སོང་ལམ་གསུམ་པོ། །འགྲོ་བ་ལྔ་པོ་དག་ཏུ་མི་
[048-142b5] མཁས་འཁོར། །དཔེར་ན་རྫ་མཁན་ཕང་ལོ་བསྐོར་བ་བཞིན། །རྟག་ཏུ་གཟུགས་སྡུག་མཆོག་དང་སྒྲ་སྙན་དང། །དྲི་ཞིམ་རོ་མཆོག་རེག་པ་བདེ་བྱེད་པ། །དུས་ངན་རྙི་ལ་འགྲོ་བ་འདི་
[048-142b6] དག་ཐོགས། །དཔེར་ན་རྔོན་པའི་རྙི་ལ་སྤྲེའུ་ཐོགས་བཞིན། །འདོད་པའི་ཡོན་ཏན་མྱ་ངན་གནོད་པ་མང། །འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས། །རལ་གྲིའི་སོ་
[048-142b7] འདྲ་དུག་སྡོང་ལོ་མ་མཚུངས། །ངན་སྐྱུག་སྣོད་ལྟར་འཕགས་པའི་སྐྱེ་བོས་སྤངས། །འདོད་པའི་ཡོན་ཏན་འཇིགས་བཅས་ཉོན་མོངས་བཅས་།རྟག་ཏུ་བརྗེད་པར་


[048-143a0] [143A] 
[048-143a1] ༄༅། །བྱེད་པ་མུན་པ་འདྲ། །རྟག་ཏུ་འཇིགས་པའི་རྒྱུ་བྱེད་སྡུག་བསྔལ་རྩ། །སྲིད་པའི་སྲེད་པའི་འཁྲི་ཤིང་འཕེལ་བར་བྱེད། །ཇི་ལྟར་མེ་འབར་འོབས་ནི་འཇིགས་
[048-143a2] བཅས་པ། །དེ་ལྟར་འདོད་འདི་འཕགས་པའི་སྐྱེ་བོས་རིག་འདམ་རྫབ་ཆེ་འདྲ་རལ་གྲི་གཤེགས་གནས་འདྲ། །རལ་གྲིའི་སོ་ལ་སྦྲང་རྩིས་བསྐུས་དང་མཚུངས། །ཇི་ལྟར་
[048-143a3] སྦྲུལ་གྱི་མགོ་དང་ངན་སྐྱུག་སྣོད། །དེ་ལྟར་འདོད་འདི་མཁས་པ་རྣམས་ཀྱིས་རིག་བྱ་ཤ་ཁམ་བུ་འདྲ་ཞིང་གསལ་ཤིང་འདྲ། །རོ་ལ་ཁྱི་ལྟར་དགྲ་དང་བཅས་པ་ཡིན། །
[048-143a4] འདོད་པའི་ཡོན་ཏན་འདི་དག་ཆུ་ཟླ་འདྲ། །གཟུགས་བརྙན་མཚུངས་ཤིང་བྲག་ཅ་འདྲ་བ་དང། །མིག་ཡོར་འདྲ་ཞིང་གར་ལ་ལྟ་འདྲ་དང། །རྨི་ལམ་མཉམ་པ་འཕགས་
[048-143a5] པས་སྐྱེ་བོས་རིག་འདོད་པའི་ཡོན་ཏན་སྐད་ཅིག་ཡ་མ་བྲལ། །སྒྱུ་མ་སྨིག་སྒྱུ་འདྲ་ཞིང་རྫུན་པ་ཅན། །ཆུ་བུར་དབུ་བ་ལྟ་བུ་ཡང་དག་མིན། །ཡོངས་སུ་བརྟགས་ལས་བྱུང་བར་
[048-143a6] མཁས་པས་རྟོགས། །ན་ཚོད་ཐོག་མར་གཟུགས་མཆོག་འཛིན་པའི་ཚེ་།ཕངས་ཤིང་སྡུག་འདོད་འདི་ནི་བྱིས་པའི་སྤྱོད། །རྒ་ན་སྡུག་བསྔལ་གཟི་བརྗིད་ལུས་བཅོམ་ནས། །རྣམ་
[048-143a7] པར་སྤོང་སྟེ་རི་དྭགས་ཀླུང་སྐམ་བཞིན། །ནོར་འབྲུ་དམ་པ་རྫས་མང་སྟོབས་ལྡན་ཚེ། །ཕངས་ཤིང་སྡུག་འདོད་འདི་ནི་བྱིས་པའི་སྤྱོད། །ནོར་ཉམས་སྡུག་བསྔལ་བར་ནི་གྱུར་


[048-143b0] [143B] 
[048-143b1] ༑རྣམ་པར་སྤོང་སྟེ་མི་ཡིས་འབྲོག་སྟོང་བཞིན། །ཇི་ལྟར་མེ་ཏོག་ཤིང་དང་འབྲས་བཅས་ཤིང། །དེ་ལྟར་སྦྱིན་འདོད་མི་ལ་དགའ་བར་བྱེད། །ནོར་ཉམས་རྒ་བས་ཉེན་ཅིང་
[048-143b2] སྦྲང་བ་ན། །དེ་ཚེ་དགའ་བར་མི་འགྱུར་བྱ་རྒོད་བཞིན། །རྫས་ལྡན་གཟུགས་མཆོག་ལྡན་ཚེ་དཔོན་པོ་བཞིན། །ཕྲད་ན་སྡུག་ཅིང་དབང་པོ་དགའ་བར་བྱེད། །རྒ་ན་སྡུག་བསྔལ་
[048-143b3] ཉེན་ཅིང་ནོར་ཟད་ན། །དེ་ཚེ་འདོད་པར་མི་འགྱུར་འཆི་བདག་བཞིན་།རྒ་བས་རྒ་བྱས་ན་ཚོད་ཡོལ་གྱུར་ན། །སྡོང་པོ་གནམ་ལྕགས་ཀྱིས་ནི་བཅོམ་པ་བཞིན། །རྒ་བས་ཁོག་ན་
[048-143b4] འཇིགས་བཅས་ཁང་རུལ་འདྲ། །རྒ་ལས་བྱུང་བ་ཐུབ་པ་མྱུར་དུ་སྨྲོས། །བུད་མེད་སྐྱེས་པའི་ཚོགས་རྣམས་རྒ་བས་སྐེམ། །མ་ལུའི་འཁྲི་ཤིང་སཱ་ལའི་ནགས་སྟུག་བཞིན། །རྒ་
[048-143b5] བས་བརྩོན་འགྲུས་རྩལ་དང་ཤུགས་འཕྲོག་སྟེ། །དཔེར་ན་སྐྱེས་བུ་འདམ་དུ་བྱིང་བ་བཞིན། །རྒ་བས་གཟུགས་སྡུག་གཟུགས་ནི་མི་སྡུག་བྱེད། །རྒ་བས་གཟི་བརྗིད་འཕྲོག་ཅིང་
[048-143b6] མཐུ་སྟོབས་འཕྲོག་རྒ་བས་བདེ་བ་འཕྲོག་ཅིང་བརྙས་པར་བྱེད་།རྒ་བས་འཆི་བྱེད་རྒ་བས་མདངས་ཀྱང་འཕྲོག་ནད་བརྒྱ་མང་དང་ནད་ཐིབས་སྡུག་བསྔལ་གྱིས། །འགྲོ་བ་
[048-143b7] གཙེས་ཏེ་མི་ཡིས་རི་དགས་བཞིན། །རྒ་དང་ན་བས་བཅོམ་པའི་འགྲོ་ལྟོས་ལ། །སྡུག་བསྔལ་ལས་ནི་འབྱུང་བ་མྱུར་ཤོད་ཅིག་དཔེར་ན་དགུན་སྨད་རླུང་དང་ཁ་བ་ཆེ། །རྩྭ་


[048-144a0] [144A] 
[048-144a1] ༄༅། །ཤིང་གེལ་པ་ནགས་སྨན་མདངས་ཀྱང་འཕྲོག། དེ་ལྟར་ནད་འདི་འགྲོ་བའི་མདངས་འཕྲོག་ཅིང། །དབང་པོ་གཟུགས་དང་སྟོབས་ནི་ཉམས་པར་བྱེད། །ནོར་འབྲུ་ནོར་
[048-144a2] ཆེན་ཐ་མར་ཟད་པར་བྱེད། །ནད་ནི་རྟག་ཏུ་འགྲོ་བ་བརྙས་པར་བྱེད། །གནོད་པ་བྱེད་ཅིང་སྡུག་ལ་སྡང་པར་བྱེད། །ཡོངས་སུ་གདུང་བྱེད་མཁའ་ལས་ཉི་མ་བཞིན། །འཆི་དང་འཕོ་དང་
[048-144a3] འཆི་འཕོ་དུས་བྱེད་པ། །ཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་འགྱུར་མ་ཡིན། །ཤིང་ལས་ལོ་འབྲུ་འདྲ་ཞིང་ཀླུ་ཡི་རྒྱན་དང་མཚུངས། །འཆི་བ་
[048-144a4] དབང་ཡོད་པ་དག་དབང་མེད་བྱེད། །འཆི་བ་འཕྲོག་བྱེད་ཆུ་བོས་ཤིང་དེད་བཞིན། །མི་ནི་གཉིས་མིན་གྲོགས་མེད་གཅིག་པུར་འགྲོ་རང་ལས་འབྲས་བུ་ལྡན་པས་དབང་ཡང་
[048-144a5] མེད༑ ༑འཆི་བས་སྲོག་ཆགས་བརྒྱ་ཕྲག་མང་འཛིན་ཏེ། །འབྱུང་པོའི་ཚོགས་ལ་རྒྱ་མཚོའི་ཆུ་སྲིན་བཞིན། །ཀླུ་ལ་མཁའ་ལྡིང་གླང་ཆེན་སེངྒེ་འདྲ། །རྩ་རྩི་འབྱུང་བོའི་ཚོགས་
[048-144a6] ལ་མེ་དང་མཚུངས། །སྐྱོན་བརྒྱ་མང་པོ་འདི་འདྲ་འདི་དག་ལས་།འགྲོ་བ་དགྲོལ་ཞེས་ཁྱོད་ཀྱིས་སྨོན་ལམ་བཏབ། །སྔོན་གྱི་སྨོན་ལམ་སྤྱོད་པ་དེ་དྲན་བྱོས། །ཁྱོད་ནི་མངོན་
[048-144a7] པར་འབྱུང་བའི་དུས་ལ་བབ། །གང་ཚེ་བུད་མེད་ཚོགས་ནི་རབ་དགའ་ཞིང། །སིལ་སྙན་དག་གིས་ཐུབ་ཆེན་སློང་བྱེད་པ། །དེ་ཚེ་བདེ་བར་གཤེགས་པ་རྣམས་ཀྱི་མཐུས། །


[048-144b0] [144B] 
[048-144b1] །འདུས་བྱས་ཐམས་ཅད་མྱུར་དུ་འཇིག་པ་སྟེ། །མཁའ་ལ་གློག་རྒྱུན་རིང་དུ་མི་གནས་བཞིན། །ཁྱོད་ཀྱི་དུས་འདི་ཉེ་བར་གནས་གྱུར་
[048-144b2] གྱི༑ ༑བརྟུལ་ཞུགས་བཟང་པོ་མངོན་འབྱུང་དུས་ལ་བབ། །འདུ་བྱེད་མི་རྟག་བརྟན་པ་མ་ཡིན་ཏེ། །རྫ་སོ་མ་བཏང་ལྟ་བུར་འཇིག་པའི་བདག་།གཞན་གྱི་རྫས་ནི་བརྙན་པོ་བྱས་དང་
[048-144b3] མཚུངས། །བྱེ་མའི་གྲོང་ཁྱེར་ལྟ་བུར་རིང་མི་ཐོགས། །འདུ་བྱེད་འདི་དག་འཇིག་པའི་ཆོས་ཅན་ཏེ། །དབྱར་གྱི་ཞལ་ཞལ་ཇི་ལྟར་འགོགས་པ་བཞིན། །ཆུ་ངོགས་བྱེ་མ་ཡོད་པ་འདྲ་
[048-144b4] པ་སྟེ༑ ༑རྐྱེན་ལ་རག་ལས་རང་བཞིན་ཉམ་ཆུང་བ། །འདུ་བྱེད་མར་མེའི་འོད་འཕྲོ་འདྲ་བ་སྟེ། །མྱུར་དུ་འབྱུང་ཞིང་འགག་པའི་ཆོས་ཅན་ཡིན། །རླུང་དང་མཚུངས་པར་རིང་དུ་མི་
[048-144b5] གནས་ལ། །དབུ་བ་ལྟ་བུར་ཉམ་ཆུང་སྙིང་པོ་མེད། །འདུ་བྱེད་གཡོ་བ་མེད་ཅིང་སྟོང་པ་སྟེ། །བརྟགས་ན་ཆུ་ཤིང་དག་གི་ཕུང་པོ་འདྲ། །སྒྱུ་མ་ལྟ་བུར་སེམས་ནི་རྨོངས་པར་བྱེད། །
[048-144b6] ལག་བཅངས་སྟོང་པས་བྱིས་བ་བྲིད་དང་མཚུངས། །འདུས་བྱས་གྱུར་པ་ཐམས་ཅད་རྒྱུ་དག་དང། །རྐྱེན་རྣམས་ཀྱིས་ནི་རབ་ཏུ་འབྱུང་བ་སྟེ། །གཅིག་གིས་གཅིག་རྒྱུ་བྱས་ཏེ་བརྟེན་
[048-144b7] ནས་བྱུང། །བྱིས་པའི་སྐྱེ་བོས་འདི་འདྲ་འདི་མ་རྟོགས། །དཔེར་ན་གྲེས་མ་མུན་ཛ་རྟེན་བྱས་ལ། །བཙལ་བའི་སྟོབས་ཀྱིས་ཐག་པར་འགྱུར་བ་དང། །ཟོ་ཆུན་རྒྱུད་མོ་འཁོར་ལོར་


[048-145a0] [145A] 
[048-145a1] ༄༅། །བཅས་པ་ཡང། །དེ་དག་རེ་རེས་འགྲུབ་པར་འགྱུར་བ་མེད་།དེ་ལྟར་སྲིད་པའི་ཡན་ལག་ཀུན་གྲུབ་པ། །གཞན་དང་གཞན་ཚོགས་པ་ལ་བརྟེན་ནས་ནི། །དེ་དག་སོ་
[048-145a2] སོ་རེ་རེར་འགྲུབ་པར་འགྱུར། །སྔོན་གྱི་མཐའ་དང་ཕྱི་མའི་མཐའ་མི་དམིགས། །ས་བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་མིན། །དེ་ལས་གཞན་མིན་དེ་ཡང་མ་
[048-145a3] ཡིན་ཏེ༑ ༑དེ་ལྟར་རྟག་མིན་ཆད་མིན་ཆོས་ཉིད་དོ། །མ་རིག་པ་ཡི་འདུ་བྱེད་རྐྱེན་ཡིན་ཏེ། །འདུ་བྱེད་དེ་ཡང་ཡང་དག་ཉིད་དུ་མེད་།མ་རིག་པ་དང་འདུ་བྱེད་དེ་དག་ཀྱང། །རང་བཞིན་
[048-145a4] སྟོང་སྟེ་གཡོ་བ་མེད་པ་ཡིན། །རྒྱ་ལས་རྒྱ་ཡི་འབུར་ནི་སྣང་མོད་ཀྱི། །རྒྱ་དེ་འཕོས་པར་གྱུར་པའང་ཡོད་མ་ཡིན། །དེ་ལ་དེ་མེད་གཞན་ལས་མ་ཡིན་ཏེ། །དེ་ལྟར་འདུས་བྱས་རྟག་མེད་
[048-145a5] ཆད་པ་མེད། །མིག་དང་གཟུགས་ལ་བརྟེན་པ་བྱས་ནས་སུ། །མིག་གི་རྣམ་པར་ཤེས་པ་འདིར་འབྱུང་ཡང། །མིག་ནི་གཟུགས་ལ་བརྟེན་པ་མ་ཡིན་ལ། །གཟུགས་ཀྱང་མིག་ལ་
[048-145a6] འཕོ་བ་ཡོད་མ་ཡིན། །འདི་དག་བདག་མེད་མི་སྡུག་ཆོས་ཅན་ཡང། །དེ་དག་བདག་དང་སྡུག་པར་བརྟགས་པ་སྟེ། །ནོར་པ་ཡང་དག་མ་ཡིན་བཏགས་ཡིན་ཡང། །དེ་ལས་མིག་
[048-145a7] གི་རྣམ་པར་ཤེས་པ་འབྱུང། །རྣམ་པར་ཤེས་པ་འགགས་ནས་འབྱུང་འགྱུར་ཏེ། །མཁས་པས་སྐྱེ་དང་འཇིག་པ་རྣམ་པར་མཐོང། །གང་དུ་མ་སོང་གང་ནས་འོངས་པ་མིན། །རྣལ་


[048-145b0] [145B] 
[048-145b1] །དཔེར་ན་གཙུབ་ཤིང་དང་ནི་གཙུབ་སྟན་དང། །ལག་པས་རྩོལ་བ་བྱས་པ་གསུམ་ཚོགས་པ། །དེ་ལ་བརྟེན་ནས་མེ་ནི་འབྱུང་འགྱུར་ཏེ། །བྱུང་
[048-145b2] ནས་རིང་པོར་མི་ཐོགས་འགག་པར་འགྱུར། །དེ་ནས་མཁས་པ་ལ་ལས་བརྟགས་བྱས་ཏེ། །འདི་ནི་གང་ནས་འོངས་ལ་གར་སོང་ཞེས། །ཕྱོགས་དང་ཕྱོགས་མཚམས་ཀུན་ཏུ་བརྟགས་
[048-145b3] བྱས་ནས། །དེ་ཡི་འོང་བའམ་འགྲོ་བ་མི་དམིགས་སོ། །ཕུང་པོ་དག་དང་སྐྱེ་མཆེད་ཁམས་རྣམས་ཀྱི། །རྐྱེན་ནི་མ་རིག་པ་དང་སྲེད་དང་ལས། །དེ་དག་ཚོགས་པ་སེམས་ཅན་ཞེས་
[048-145b4] བརྗོད་ཀྱང། །དེ་ནི་དམ་པའི་དོན་དུ་དམིགས་སུ་མེད། །མཆུ་དང་ལྐོག་མ་རྐན་ལ་བརྟེན་ནས་ནི། །ལྕེ་བསྒྱུར་བ་ལས་ཡི་གེའི་སྒྲ་འབྱུང་ཡང། །ལྐོག་མར་བརྟེན་ནས་མ་ཡིན་རྐན་
[048-145b5] ལས་མིན། །རེ་རེ་ལ་ནི་ཡི་གེ་དམིགས་སུ་མེད། །ཚོགས་པ་དེ་ལ་བརྟེན་ནས་ངག་དེ་ནི། །ཡིད་ཀྱི་བློ་ཡི་དབང་གིས་འབྱུང་མོད་ཀྱི། །ཡིད་དང་ངག་ནི་མི་སྣང་གཟུགས་མེད་དེ། །
[048-145b6] ནང་དང་ཕྱི་རོལ་ན་ཡང་དམིགས་སུ་མེད། །མཁས་པས་ངག་སྐད་སྒྲ་དང་དབྱངས་རྣམས་ཀྱི། སྐྱེ་དང་འཇིག་ལ་རྣམ་པར་བརྟགས་བྱས་ན། །དེ་ཚེ་ངག་ཀུན་བྲག་ཅ་ལྟ་བུ་དང། །
[048-145b7] སྐད་ཅིག་པ་དང་སྙིང་པོ་མེད་པར་མཐོང། །དཔེར་ན་ཤིང་དང་རྒྱུད་ལ་བརྟེན་བྱས་ལ། །ལག་པས་རྩོལ་བ་བྱས་པ་གསུམ་ཚོགས་ན་།སྒྲ་སྙན་པི་ཝང་གླིང་བུ་ལ་སོགས་པ། །


[048-146a0] [146A] 
[048-146a1] ༄༅། །དེ་དག་ལས་ནི་སྒྲ་ཡང་འབྱུང་བར་འགྱུར། །དེ་ནས་མཁས་པ་ལ་ལས་བརྟགས་བྱས་ཏེ། །འདི་ནི་གང་ནས་འོངས་ལ་གར་སོང་ཞེས། །ཕྱོགས་དང་ཕྱོགས་མཚམས་
[048-146a2] ཀུན་ཏུ་བརྟགས་བྱས་ན། །སྒྲ་ཡི་འོང་བ་འམ་འགྲོ་བ་མི་དམིགས་སོ་།དེ་ལྟར་རྒྱུ་དག་དང་ནི་རྐྱེན་རྣམས་ལས། །འདུ་བྱེད་གྱུར་པ་ཐམས་ཅད་བྱུང་བ་སྟེ། །ཡང་དག་མཐོང་བའི་
[048-146a3] རྣལ་འབྱོར་པ་ཡིས་ནི། །འདུ་བྱེད་སྟོང་པ་གཡོ་བ་མེད་པར་མཐོང་།ཕུང་པོ་དག་དང་སྐྱེ་མཆེད་ཁམས་རྣམས་ནི། །ནང་ཡང་སྟོང་ལ་ཕྱི་རོལ་སྟོང་པ་སྟེ། །ཐམས་ཅད་བདག་
[048-146a4] གིས་དབེན་ཞིང་གནས་མེད་ལ། །ཆོས་ཀྱི་མཚན་ཉིད་ནམ་མཁའི་ངོ་བོ་ཉིད། །ཆོས་ཀྱི་མཚན་ཉིད་འདི་འདྲ་འདི་དག་ནི། །མར་མེ་མཛད་པ་མཐོང་ནས་ཁྱོད་ཀྱིས་རྟོགས། །ཇི་
[048-146a5] ལྟར་ཉིད་ཀྱིས་རྗེས་སུ་རྟོགས་པ་ལྟར། །དེ་བཞིན་ལྷ་མིར་བཅས་པ་རྟོགས་པར་གྱིས། །གནོད་པ་ཡང་དག་མ་ཡིན་བཏགས་པ་ཡི། །འདོད་ཆགས་ཞེ་སྡང་དག་གིས་འགྲོ་བ་
[048-146a6] གདུངས། །སྙིང་རྗེའི་སྤྲིན་ལས་ཞི་བ་བསིལ་བའི་ཆུ། །འདྲེན་པ་བདུད་རྩིའི་རྒྱུན་ནི་རབ་ཏུ་ཕོབ། །བྱང་ཆུབ་དམ་པ་ཡང་དག་ཐོབ་ནས་ནི། །འཕགས་པའི་ནོར་གྱིས་སྲོག་ཆགས་
[048-146a7] བསྡུ་འོ་ཞེས། །མཁས་པ་ཁྱོད་ཀྱིས་གང་གི་ཆེད་ཀྱི་ཕྱིར། །བསྐལ་པ་བྱེ་བ་མང་པོ་སྦྱིན་པ་བྱིན། །སྔོན་གྱི་སྤྱོད་དེ་རྗེས་སུ་དྲན་གྱིས་ཏེ། །འཕགས་པའི་ནོར་གྱིས་དམན་དབུལ་


[048-146b0] [146B] 
[048-146b1] །སེམས་ཅན་ཁ་ལོ་སྒྱུར་བ་མ་གཡེལ་བར་།འཕགས་པའི་ནོར་གྱིས་དེ་དག་བསྡུ་བ་གྱིས། །ངན་སོང་ས་ཡི་ལམ་ནི་གཅད་པ་དང། མཐོ་རིས་བདུད་རྩིའི་སྒོ་མོ་
[048-146b2] མཆོག་དེ་ནི། །སེམས་ཅན་བྱེ་བ་མང་ལ་བསྟན་ཞེས་ཏེ། །ཁྱོད་ཀྱིས་རྟག་ཏུ་ཚུལ་ཁྲིམས་ཤིན་ཏུ་བསྲུངས། །ཚུལ་ཁྲིམས་ལྡན་པས་བསམས་པ་འགྲུབ་འགྱུར་གྱི། །སྔོན་གྱི་སྤྱོད་
[048-146b3] དེ་རྗེས་སུ་དྲན་གྱིས་ལ། །ངན་སོང་གསུམ་པོའི་ས་ཡི་སྒོ་བཅད་དེ་།མཐོ་རིས་བདུད་རྩིའི་སྒོ་ནི་དབྱེ་བར་གྱིས། །སྲོག་ཆགས་རྣམས་ཀྱི་ཁོང་ཁྲོ་ཁྲོ་གཞིལ་དང། །སྲིད་པའི་མཚོ་
[048-146b4] ལས་སེམས་ཅན་བསྒྲལ་བྱས་ཏེ། །ཞི་བདེ་རིམས་ནད་མེད་ལ་དགོད་དོ་ཞེས། །ཁྱོད་ཀྱིས་རྟག་ཏུ་བཟོད་པ་ཤིན་ཏུ་བསྒོམས། །སྔོན་གྱི་སྤྱོད་དེ་རྗེས་སུ་དྲན་གྱིས་ཏེ། །དགྲ་དང་
[048-146b5] གནོད་སེམས་འཚེ་བས་དཀྲུགས་པ་ཡི། །འཚེ་བ་སྤྱོད་ལ་ཡལ་བར་མ་དོར་བར། །འགྲོ་བ་འདི་དག་བཟོད་པའི་ས་ལ་ཁོད། །ཆོས་ཀྱི་གྲུ་ནི་ལེགས་པར་སྦྱར་བྱས་ལ། །སྲིད་པའི་
[048-146b6] མཚོ་ལས་འགྲོ་བ་རྣམས་བསྒྲལ་ཏེ། །ཞི་བདེ་རིམས་ནད་མེད་ལ་དགོད་དོ་ཞེས། །གང་གི་དོན་དུ་ཁྱོད་ཀྱིས་བརྩོན་འགྲུས་བསྟེན། །སྔོན་གྱི་སྤྱོད་དེ་རྗེས་སུ་དྲན་གྱིས་ལ། །འགྲོ་
[048-146b7] བ་ཆུ་བོ་བཞི་ཡིས་ཁྱེར་གྱུར་པ། །སེམས་ཅན་མགོན་མེད་པ་དག་བརྩོན་སྟོབས་དང། །བརྟུལ་བའི་ཤུགས་ཀྱིས་མྱུར་དུ་འདི་དག་ཐོན་།དབང་པོ་འཁྲུལ་དང་ཕལ་བའི་དབང་པོ་


[048-147a0] [147A] 
[048-147a1] ༄༅། །དང། །སྤྲེའུ་འདྲའི་སེམས་ལས་ཞི་གནས་ངས་དགོད་ཅེས་།འདྲེན་པ་ཁྱོད་ཀྱིས་གང་གི་ཆེད་ཀྱི་ཕྱིར། །ཉོན་མོངས་གཞིལ་བའི་བསམ་གཏན་བསྒོམས་
[048-147a2] གྱུར་པ༑ ༑སྔོན་གྱི་སྤྱོད་དེ་རྗེས་སུ་དྲན་གྱིས་ཏེ། །ཉོན་མོངས་དྲ་བས་དཀྲུགས་པར་གྱུར་པ་ཡི། །འགྲོ་ལ་མ་གཡེལ་ཉོན་མོངས་གཙེས་པ་ལས། །བསམ་གཏན་མཆོག་ལ་སྐྱེ་རྒུ་
[048-147a3] འདི་དག་ཁོད། །གཏི་མུག་མ་རིག་མུན་པས་བསྒྲིབས་པ་ཡི། །འགྲོ་ལ་ཆོས་བརྒྱ་མང་པོ་མཐོང་བྱེད་པ། །ཡང་དག་མཐོང་བའི་མིག་ནི་སྦྱིན་ནོ་ཞེས། །ཁྱོད་ཀྱིས་སྔོན་ཆད་ཤེས་
[048-147a4] རབ་ཤིན་ཏུ་བསྒོམས། །སྔོན་གྱི་སྤྱོད་དེ་རྗེས་སུ་དྲན་གྱིས་ལ་།གཏི་མུག་མ་རིག་མུན་པས་བསྒྲིབས་པ་ཡི། །འགྲོ་ལ་ཤེས་རབ་དམ་པ་འོད་བཟང་བ། །ཆོས་མིག་དྲི་མེད་ཉོན་
[048-147a5] མོངས་མེད་པ་བྱིན། །བུད་མེད་རྣམས་ཀྱི་སིལ་སྙན་གླུ་དབྱངས་ལས་།ཚིགས་སུ་བཅད་པ་འདི་འདྲ་འདི་བྱུང་སྟེ། །དེ་ཐོས་ནས་ནི་རྒྱགས་པ་རྣམས་སྤངས་ནས། །བྱང་ཆུབ་དམ་པ་
[048-147a6] མཆོག་ཏུ་སེམས་བཏང་ངོ། །དགེ་སློང་དག། དེ་ལྟར་བྱང་ཆུབ་སེམས་དཔའ་བཙུན་མོའི་འཁོར་གྱི་ནང་ན་འདུག་པའི་ཚེའང་ཆོས་མཉན་པ་དང་བྲལ་བར་མ་གྱུར་ཏོ། །ཆོས་ཡིད་
[048-147a7] ལ་བྱེད་པ་དང་བྲལ་བར་མ་གྱུར་ཏོ། །དེ་ཅིའི་ཕྱིར་ཞེ་ན། དགེ་སློང་དག་འདི་ལྟར་བྱང་ཆུབ་སེམས་དཔའ་ནི་ཡུན་རིང་པོ་ནས་ཆོས་དང་ཆོས་སྨྲ་བ་རྣམས་ལ་གུས་པ་དང་བཅས་


[048-147b0] [147B] 
[048-147b1] བསམ་པ་ཐག་པ་ནས་ཆོས་དོན་དུ་གཉེར་བ་ཆོས་འདོད་པ། ཆོས་ཀྱི་ཀུན་དགའ་ལ་དགའ་ཞིང་མོས་པར་གྱུར་པ་ཆོས་ཚོལ་བས་ངོམས་མི་ཤེས་པ། ཇི་ལྟར་ཐོས་པའི་
[048-147b2] ཆོས་ཡང་དག་པར་སྟོན་པ། བླ་ན་མེད་པའི་ཆོས་ཆེན་པོའི་སྦྱིན་བདག་ཏུ་གྱུར་པ། ཟང་ཟིང་མེད་པར་ཆོས་སྟོན་པ། ཆོས་སྦྱིན་པ་ལ་སེར་སྣ་མེད་པ། ཆོས་ལ་སློབ་དཔོན་གྱི་དཔེ་མ་ཁྱུད་
[048-147b3] དང་བྲལ་བ། ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ། ཆོས་ལ་ནན་ཏན་བྱེད་པ་ལ་དཔའ་བ། ཆོས་ལ་གནས་སུ་འཛིན་པ། ཆོས་ལ་སྐྱབས་སུ་འཛིན་པ། ཆོས་ལ་དཔུང་གཉེན་དུ་འཛིན་
[048-147b4] པ༑ ཆོས་ལ་རྟོན་པ། ཆོས་ལ་ངེས་པར་སེམས་པའི་བཟོད་པས་ངེས་པར་བྱུང་བ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པ་སྟེ། ཐབས་ལ་མཁས་པར་རྟོགས་པར་ཁོང་དུ་ཆུད་པ་ཡིན་
[048-147b5] ནོ༑ ༑དགེ་སློང་དག་དེ་ལ་བྱང་ཆུབ་སེམས་དཔའ་ཐབས་མཁས་པ་ཆེན་པོས་རྣམ་པར་རྩེ་ཞིང་བཙུན་མོའི་འཁོར་ཐམས་ཅད་ཀྱི་མོས་པ་ཇི་ལྟ་བ་བཞིན་དུ་སྤྱོད་ལམ་ནི་བསྟན་
[048-147b6] སྔོན་གྱི་བྱང་ཆུབ་སེམས་དཔའ་འཇིག་རྟེན་གྱི་ཡུལ་ཐམས་ཅད་ལས་ཡང་དག་པར་འདས་པ་རྣམས་ཀྱི་འཇིག་རྟེན་དང་མཐུན་པར་བྱ་བའི་ཆོས་ཉིད་དང་མཐུན་པར་ནི་བྱས། ཡུན་
[048-147b7] རིང་པོ་ནས་འདོད་པའི་སྐྱོན་ཤིན་ཏུ་རྟོགས་པ་ཡིན་ཡང་སེམས་ཅན་ཡོངས་སུ་སྨིན་པར་བྱ་བའི་དབང་གིས་འདོད་པའི་ལོངས་སྤྱོད་ནི་ཀུན་ཏུ་བསྟན། དགེ་བའི་རྩ་བ་དཔག་ཏུ་མེད་


[048-148a0] [148A] 
[048-148a1] ༄༅། །པ་བསགས་པའི་བསོད་ནམས་ཀྱི་སྟོབས་ཀྱི་ཚོགས་ཀྱི་ཁྱད་པར་གྱིས་འཇིག་རྟེན་གྱི་དབང་དུ་བྱ་བ་མཚུངས་པ་མེད་པ་ནི་ཀུན་ཏུ་བསྟན། ལྷའི་དང་མིའི་ལས་
[048-148a2] ཤིན་ཏུ་འདས་པ་སྙིང་པོ་དང་ལྡན་ཞིང་རྒྱ་ཆེ་ལ་རྣམ་པ་ཐ་དད་པ་རྣམ་པ་སྣ་ཚོགས་ཀྱི་གཟུགས་དང། སྒྲ་དང། དྲི་དང། རོ་དང། རེག་མཆོག་ཏུ་དགའ་བ་ཉམས་དགའ་བའི་འདོད་
[048-148a3] པའི་དགའ་བའི་བདེ་བ་ནི་བསྟན། འདོད་པའི་དགའ་བའི་ཡུལ་ཐམས་ཅད་ལ་འཛིན་པ་མེད་པར་རང་གི་སེམས་ལ་དབང་སྒྱུར་བ་ནི་བསྟན་སྔོན་གྱི་སྨོན་ལམ་གྱི་སྟོབས་ཀྱིས་གྲོགས་
[048-148a4] སུ་གྱུར་པ། དགེ་བའི་རྩ་བ་བསགས་པའི་སེམས་ཅན་རྣམས་ནི་མཚུངས་པར་གནས་པས་ཡོངས་སུ་སྨིན་པར་བྱས་ནས་འཇིག་རྟེན་གྱི་ཀུན་ནས་ཉོན་མོངས་པའི་དྲི་མ་ཐམས་ཅད་
[048-148a5] ཀྱིས་ནི་སེམས་ལ་ཀུན་ནས་ཉོན་མོངས་པ་མེད་པར་བཙུན་མོའི་འཁོར་གྱི་ནང་ན་གནས་ཏེ། ཇི་ལྟར་མགྲོན་དུ་གཉེར་བའི་སེམས་ཅན་གྱི་ཁམས་ཡོངས་སུ་སྨིན་པར་བྱ་བའི་དུས་
[048-148a6] ལ་ལྟ་ཞིང། དེའི་ཚེ་བྱང་ཆུབ་སེམས་དཔའ་ཤིན་ཏུ་རྒྱ་ཆེར་སྔོན་གྱི་དམ་བཅས་པ་རྗེས་སུ་དྲན་ནོ། །སངས་རྒྱས་དང་ཆོས་ཀྱང་མངོན་དུ་བྱེད་དོ། །སྨོན་ལམ་གྱི་སྟོབས་ཀྱང་མངོན་
[048-148a7] པར་སྒྲུབ་པོ། །སེམས་ཅན་རྣམས་ལའང་སྙིང་རྗེ་ཆེན་པོ་གཏོང་ངོ། །སེམས་ཅན་རབ་ཏུ་ཐར་པར་བྱ་བར་ཡང་སེམས་སོ། །འབྱོར་པ་ཐམས་ཅད་ཀྱི་མཐའ་ནི་རྒུད་པ་ཡིན་པར་


[048-148b0] [148B] 
[048-148b1] འཁོར་བ་ལ་གནོད་པ་དང། འཇིགས་པ་མང་པོ་དུ་མ་ཡོད་པར་ཡང་རྟོག་གོ། བདུད་དང་ཉེས་པའི་ཞགས་པ་ཡང་དག་པར་གཅོད་དོ། །འཁོར་བའི་རྒྱུད་ལས་
[048-148b2] ཀྱང་བདག་ཉིད་འདའ་བར་བྱེད་དོ། །མྱ་ངན་ལས་འདས་པ་ལའང་སེམས་ཡང་དག་པར་གཏོང་ངོ།། །།འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དགུ་
[048-148b3] པ༑ དགེ་སློང་དག་དེ་ལ་བྱང་ཆུབ་སེམས་དཔའ་ནི་སྔོན་གྱི་མཐའ་ཉིད་ནས་ཀྱང་འཁོར་བའི་སྐྱོན་ཤིན་ཏུ་རིག་པ་ཡིན། འདུས་བྱས་ལ་བསམ་པ་ཐག་པ་ནས་དོན་དུ་མི་གཉེར་བ་
[048-148b4] ཡིན༑ ཉེ་བར་ལེན་པ་ཡོངས་སུ་འཛིན་པ་ཐམས་ཅད་དོན་དུ་མི་གཉེར་བ་ཡིན། སངས་རྒྱས་ཀྱི་ཆོས་དོན་དུ་གཉེར་བ་ཡིན། མྱ་ངན་ལས་འདས་པ་ལ་མངོན་དུ་ཕྱོགས་པ་ཡིན། འཁོར་
[048-148b5] བ་ལ་རྒྱབ་ཀྱིས་བལྟས་པ་ཡིན། དེ་བཞིན་གཤེགས་པའི་སྤྱོད་ཡུལ་ལ་མངོན་དུ་དགའ་བ་ཡིན། བདུད་ཀྱི་སྤྱོད་ཡུལ་དང་མ་འདྲེས་པ་ཡིན་སྲིད་པ་ལ་འབར་བར་སྐྱོན་དུ་མཐོང་བ་
[048-148b6] ཡིན༑ ཁམས་གསུམ་པ་ལས་བྱུང་བའི་བསམ་པ་ཅན་ཡིན། འཁོར་བའི་སྐྱོན་དང་ཉེས་དམིགས་དང་འབྱུང་བ་ལ་མཁས་པ་ཡིན། རབ་ཏུ་འབྱུང་བར་འདོད་པ་ཡིན། མངོན་པར་
[048-148b7] འབྱུང་བའི་བསམ་པ་ཅན་ཡིན། དབེན་པ་ལ་གཞོལ་བ་ཡིན། དབེན་པ་ལ་འབབ་པ་ཡིན། དབེན་པ་ལ་བབ་པ་ཡིན། དགོན་པ་དང་བས་མཐར་མངོན་པར་དགའ་བ་ཡིན། རབ་


[048-149a0] [149A] 
[048-149a1] ༄༅། །ཏུ་དབེན་པས་རབ་ཏུ་ཞི་བར་འདོད་པ་ཡིན། བདག་དང་གཞན་ལ་ཕན་པར་ཞུགས་པ་ཡིན། བླ་ན་མེད་པའི་ནན་ཏན་ལ་དཔའ་བ་ཡིན་འཇིག་རྟེན་གྱི་དོན་
[048-149a2] དུ་འདོད་པ་ཡིན། ཕན་པར་འདོད་པ་ཡིན་བདེ་བར་འདོད་པ་ཡིན། གྲུབ་པ་དང་བདེ་བར་འདོད་པ་ཡིན། འཇིག་རྟེན་ལ་སྙིང་བརྩེ་བ་ཅན་ཡིན་ཕན་པར་འདོད་པ་ཅན་ཡིན་
[048-149a3] བྱམས་པ་ལ་གནས་པ་ཅན་ཡིན། སྙིང་རྗེ་ཆེན་པོ་དང་ལྡན་པ་ཡིན་བསྡུ་བའི་དངོས་པོ་ལ་མཁས་པ་ཡིན། རྟག་ཏུ་ཡིད་ཡོངས་སུ་མི་སྐྱོ་བ་ཡིན། སེམས་ཅན་ཡོངས་སུ་སྨིན་
[048-149a4] པར་བྱ་བ་དང་འདུལ་བ་ལ་མཁས་པ་ཡིན། སེམས་ཅན་ཐམས་ཅད་ལ་བུ་གཅིག་པ་དང་འདྲ་བར་སྡུག་པར་སེམས་པ་ཡིད་ལ་བྱེད་པ་དང་ལྡན་པ་ཡིན། དངོས་པོ་ཐམས་ཅད་
[048-149a5] ལ་མི་ལྟ་བར་ཡོངས་སུ་བཏང་བ་ཡིན། སྦྱིན་པ་བགེད་པ་ལ་དགའ་བ་ཡིན། ལྷུག་པར་གཏོང་བ་ཡིན། ལག་པ་བརྐྱང་བ་ཡིན། གཏོང་བ་ལ་དཔའ་བ་ཡིན། མཆོད་སྦྱིན་
[048-149a6] བྱས་པ་ཡིན། བསོད་ནམས་ཤིན་ཏུ་ཕུན་སུམ་ཚོགས་པ་ཡིན། བསོད་ནམས་ཀྱི་ཡོ་བྱད་ཤིན་ཏུ་བཟུང་བ་ཡིན། དྲི་མ་དང་སེར་སྣ་དང་བྲལ་བ་ཡིན། སེམས་ཀུན་ཏུ་མ་
[048-149a7] བཟུང་བ་ཡིན། བླ་ན་མེད་པའི་སྦྱིན་བདག་ཆེན་པོ་ཡིན། བྱིན་ནས་ཀྱང་རྣམ་པར་སྨིན་པ་ལ་མི་རེ་བ་ཡིན། སྦྱིན་པ་ལ་དཔའ་བ་ཡིན་འདོད་པ་དང། འདོད་པ་ཆེ་བ་དང་


[048-149b0] [149B] 
[048-149b1] ཞེ་སྡང་དང། རྒྱགས་པ་དང། ང་རྒྱལ་དང། གཏི་མུག་དང། སེར་སྣ་ལ་སོགས་པ་ཉོན་མོངས་པའི་དགྲའི་ཚོགས་ཕྱིར་རྒོལ་བ་ཐམས་ཅད་ཚར་གཅད་པའི་ཕྱིར་
[048-149b2] མངོན་པར་བྱུང་བ་ཡིན། ཐམས་ཅད་མཁྱེན་པའི་སེམས་བསྐྱེད་པའི་རྒྱུན་ལས་མི་གཡོ་བ་ཡིན། གཏོང་བ་ཆེན་པོའི་སེམས་ཀྱི་གོ་ཆ་ཤིན་ཏུ་བགོས་པ་ཡིན། འཇིག་རྟེན་ལ་སྙིང་
[048-149b3] བརྩེ་བ་ཅན་ཡིན། ཕན་པར་འདོད་པ་ཅན་ཡིན། ཡ་ལད་བགོས་པ་ཡིན་གོ་ཆ་བགོས་པ་ཡིན། སེམས་ཅན་རབ་ཏུ་ཐར་པར་བྱ་བ་ལ་དམིགས་པ་ཡིན། སྙིང་རྗེ་ཆེན་པོའི་སྟོབས་
[048-149b4] དང། རྣམ་པར་གནོན་པ་དང། ཕ་རོལ་གནོན་པ་དང་ལྡན་པ་ཡིན་ཕྱིར་མི་ལྡོག་པ་ཡིན། སེམས་ཅན་ཐམས་ཅད་ལ་སེམས་མཉམ་པ་ཡིན་གཏོང་བའི་ལག་ཆ་ཅན་ཡིན། སེམས་
[048-149b5] ཅན་གྱི་བསམ་པ་དང་རེ་བ་ཇི་ལྟ་བ་བཞིན་དུ་ཚིམ་པར་བྱེད་པ་ཡིན། བྱང་ཆུབ་ཀྱི་སྣོད་དུ་གྱུར་པ་ཡིན། དུས་དང་ཕྱེད་པར་ཆོས་རྟོགས་པ་ཡིན། སྨོན་ལམ་བྱང་ཆུབ་ཏུ་ཡོངས་སུ་
[048-149b6] བསྔོས་པ་ཡིན། རྒྱལ་མཚན་མ་བསྙལ་བ་ཡིན། འཁོར་གསུམ་ཡོངས་སུ་དག་པའི་སྦྱིན་པ་ཡོངས་སུ་གཏོང་བ་དང་ལྡན་པ་ཡིན། ཡེ་ཤེས་མཆོག་གི་རྡོ་རྗེའི་མཚོན་ཆ་སྲ་བ་དང་
[048-149b7] ལྡན་པ་ཡིན། ཉོན་མོངས་པའི་ཕྱིར་རྒོལ་བ་ཤིན་ཏུ་ཚར་གཅོད་པ་ཡིན། ཚུལ་ཁྲིམས་དང། ཡོན་ཏན་དང། སྤྱོད་པ་ལ་ཞུགས་པ་ཡིན་ལུས་དང། ངག་དང། ཡིད་ཀྱི་ལས་ཀྱི་


[048-150a0] [150A] 
[048-150a1] ༄༅། །མཐའ་ལེགས་པར་བསྲུངས་པ་ཡིན། ཁ་ན་མ་ཐོ་བ་ཕྲ་རབ་ཙམ་ལའང་འཇིགས་པར་ལྟ་བ་ཡིན། ཚུལ་ཁྲིམས་ཡོངས་སུ་དག་པ་ཡིན། དྲི་མ་མེད་
[048-150a2] ཅིང་དྲི་མ་དང་བྲལ་ལ་དྲི་མ་སྤངས་པའི་སེམས་དང་ལྡན་པ་ཡིན། ངན་དུ་སྨྲས་པ་དང། ངན་དུ་བརྗོད་པའི་ཚིག་གི་ལམ་དང་བརྒྱད་པ་དང། སྤྱོ་བ་དང། སྨད་པ་དང། བཤུང་
[048-150a3] བ་དང། བརྡེག་པ་དང། བསྡིགས་པ་དང། བསད་པ་དང། བཅིང་བ་དང། གཟུང་བའི་ཉོན་མོངས་པ་ཐམས་ཅད་ཀྱིས་སེམས་མ་བརྙོགས་པ་ཡིན། སེམས་མ་འཁྲུགས་པ་
[048-150a4] ཡིན༑ བཟོད་པ་དང་དེས་པ་ཕུན་སུམ་ཚོགས་པ་ཡིན། གནོད་པར་མི་སེམས་པ་ཡིན། གནོད་པ་མི་བྱེད་པ་ཡིན། གནོད་སེམས་མེད་པའི་སེམས་དང་ལྡན་པ་ཡིན། སེམས་
[048-150a5] ཅན་ཐམས་ཅད་ལ་ཕན་པར་བྱ་བའི་བརྩོན་འགྲུས་འབད་པ་བརྩམས་པ་ཡིན། ཡི་དམ་ལ་བརྟན་པ་ཡིན། དགེ་བའི་ཆོས་ཐམས་ཅད་ཡང་དག་པར་སྒྲུབ་པ་ལ་ཕྱིར་མི་ལྡོག་
[048-150a6] པ་ཡིན༑ དྲན་པ་དང་ལྡན་པ་ཡིན། ཤེས་བཞིན་ཅན་ཡིན། ཤིན་ཏུ་མཉམ་པར་བཞག་པ་ཡིན། སེམས་མ་གཡེངས་པ་ཡིན། བསམ་གཏན་ལ་རྩེ་གཅིག་ཏུ་ཡིད་ལ་བྱེད་
[048-150a7] པ་ཡིན༑ ཆོས་རབ་ཏུ་རྣམ་པར་འབྱེད་པ་ལ་མཁས་པ་ཡིན། སྣང་བ་ཐོབ་པ་ཡིན། མུན་པ་མུན་ནག་དང་བྲལ་བ་ཡིན། མི་རྟག་པ་དང་སྡུག་བསྔལ་བ་དང། བདག་མེད་པ་དང་


[048-150b0] [150B] 
[048-150b1] དྲན་པ་ཉེ་བར་བཞག་པ་དང། ཡང་དག་པའི་སྤོང་བ་དང། རྫུ་འཕྲུལ་གྱི་རྐང་པ་དང། དབང་པོ་དང། སྟོབས་དང། བྱང་
[048-150b2] ཆུབ་ཀྱི་ཡན་ལག་དང། ལམ་དང། བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་ཤིན་ཏུ་ཡོངས་སུ་སྦྱང་བ་བྱས་པའི་ཡིད་ལ་བྱེད་པ་དང་ལྡན་པ་ཡིན། ཞི་གནས་དང་ལྷག་མཐོང་གིས་
[048-150b3] ཤིན་ཏུ་དཀར་བར་བྱས་པའི་བློ་དང་ལྡན་པ་ཡིན། རྟེན་ཅིང་འབྲེལ་བར་འབྱུང་བར་ལྟ་བ་ཡིན། བདེན་པ་རྗེས་སུ་རྟོགས་པས་གཞན་གྱི་དྲིང་མི་འཇོག་པ་ཡིན། རྣམ་པར་ཐར་པའི་སྒོ་
[048-150b4] གསུམ་གྱིས་རྣམ་པར་རྩེ་བ་ཡིན། ཆོས་ཐམས་ཅད་ཀྱི་ཚུལ་སྒྱུ་མ་དང། སྨིག་རྒྱུ་དང། ཆུ་ཟླ་དང། བྲག་ཅ་དང། མིག་ཡོར་ལྟ་བུར་རྟོགས་པ་ཡིན་ནོ། །དགེ་སློང་དག་བྱང་ཆུབ་
[048-150b5] སེམས་དཔའ་དེ་ནི་དེ་ལྟར་རང་བཞིན་གྱིས་ཆོས་ལ་གནས་པ་ཡིན། དེ་ལྟར་ཡེ་ཤེས་ལ་གནས་པ་ཡིན། དེ་ལྟར་ཡོན་ཏན་གྱི་ཆེ་བ་ཉིད་ལ་གནས་པ་ཡིན། དེ་ལྟར་སེམས་ཅན་གྱི་
[048-150b6] དོན་ལ་བརྩོན་པར་གནས་པ་ཡིན་ཏེ། ཕྱོགས་བཅུའི་སངས་རྒྱས་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་པས་སིལ་སྙན་དང་གླུ་དབྱངས་ལས་བྱུང་བའི་ཚིགས་སུ་བཅད་པ་དེ་
[048-150b7] དག་གིས་རྒྱ་ཆེར་བསྐུལ་བ་དང། དེའི་ཚེ་སྔོན་གྱི་བྱང་ཆུབ་སེམས་དཔའ་སྲིད་པ་ཐ་མ་པར་གྱུར་པ་རྣམས་ཀྱི་བཙུན་མོའི་འཁོར་ཡོངས་སུ་སྨིན་པར་བྱ་བའི་ཕྱིར་ཆོས་ཀྱི་སྒོ་བཞི་


[048-151a0] [151A] 
[048-151a1] ༄༅། །མངོན་དུ་བྱེད་དོ། །བཞི་གང་ཞེ་ན། འདི་ལྟ་སྟེ། སྦྱིན་པ་དང། སྙན་པར་སྨྲ་བ་དང། དོན་བྱ་བ་དང། དོན་མཐུན་པ་བསྡུ་བའི་དངོས་པོ་བཞི་ལ་སྦྱོང་བ་སྒྲུབ་
[048-151a2] པ་རྣམ་པར་དག་པ་ཞེས་བྱ་བའི་ཆོས་ཀྱི་སྒོ་མངོན་དུ་བྱེད་པ་དང། དཀོན་མཆོག་གསུམ་གྱི་རིགས་ཡང་དག་པར་འཛིན་པའི་བསམ་པ་ཆུད་མི་ཟ་བའི་ཐམས་ཅད་མཁྱེན་པའི་
[048-151a3] སེམས་སྨོན་ལམ་གྱི་སྟོབས་བསྐྱེད་པའི་ཕྱིར་མི་ལྡོག་པའི་ཡུལ་ཞེས་བྱ་བའི་ཆོས་ཀྱི་སྒོ་མངོན་དུ་བྱེད་པ་དང། སེམས་ཅན་ཐམས་ཅད་ཡོངས་སུ་མི་གཏང་བའི་ལྷག་པའི་
[048-151a4] བསམ་པ་སྙིང་རྗེ་ཆེན་པོའི་སྟོབས་ལ་ཞུགས་པ་ཞེས་བྱ་བའི་ཆོས་ཀྱི་སྒོ་མངོན་དུ་བྱེད་པ་དང། བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་ཀྱི་ཚིག་རབ་ཏུ་དབྱེ་བ་དང། དོན་ལ་
[048-151a5] རྣམ་པར་ངེས་པའི་ཡེ་ཤེས་ཀྱི་ཚོགས་ཀྱི་སྟོབས་ཀྱི་ཁྱད་པར་ཡང་དག་པར་སྒྲུབ་པ་བཀོད་པ་ཆེན་པོ་ཞེས་བྱ་བའི་ཆོས་ཀྱི་སྒོ་མངོན་དུ་བྱེད་པའོ། །བྱང་ཆུབ་སེམས་དཔས་
[048-151a6] ཆོས་ཀྱི་སྒོ་བཞི་པོ་དེ་དག་མངོན་དུ་བྱས་ནས་བཙུན་མོའི་འཁོར་ཐམས་ཅད་ཡོངས་སུ་སྨིན་པར་བྱ་བའི་ཕྱིར་དེའི་ཚེ་རྣམ་པ་ཇི་ལྟ་བུའི་རྫུ་འཕྲུལ་མངོན་པར་འདུ་བྱ་བ་
[048-151a7] མངོན་པར་འདུས་བྱས་པས་བྱང་ཆུབ་སེམས་དཔའ་མཐུས་སིལ་སྙན་དང་གླུ་དབྱངས་དེ་དག་ལས་ཆོས་ཀྱི་སྒོ་རྣམ་པ་འདི་ལྟ་བུ་བརྒྱ་སྟོང་འབྱུང་བ་དེ་ལྟ་བུའི་རྫུ་འཕྲུལ་


[048-151b0] [151B] 
[048-151b1] །མོས་པ་རྒྱ་ཆེན་དང་ནི་བསམ་པ་དང། །ལྷག་པའི་བསམ་དང་སྲོག་ཆགས་སྙིང་རྗེ་བས། །བྱང་ཆུབ་དམ་པ་མཆོག་ཏུ་སེམས་སྐྱེ་ཞེས། །
[048-151b2] དེ་འདྲའི་སྒྲ་དག་སིལ་སྙན་རྣམས་ལས་བྱུང། །དང་ཞིང་དད་དང་མོས་དང་གུས་པ་དང། །ང་རྒྱལ་མེད་ཅིང་བླ་ལ་འདུད་པ་དང། །དྲི་དང་དགེ་བ་ཅི་ཞེས་ཚོལ་བ་དང། །རྗེས་སུ་དྲན་
[048-151b3] པ་བསྒོམས་པའི་སྒྲ་བྱུང་ངོ། །སྦྱིན་དང་དུལ་དང་སྡོམ་དང་ཚུལ་ཁྲིམས་སྒྲ། །བཟོད་པའི་སྒྲ་དང་དེ་བཞིན་བརྩོན་འགྲུས་སྒྲ། །བསམ་གཏན་མངོན་པར་སྒྲུབ་དང་ཏིང་འཛིན་སྒྲ། །
[048-151b4] ཤེས་རབ་དང་ནི་ཐབས་ཀྱི་སྒྲ་ཡང་བྱུང། །བྱམས་པའི་སྒྲ་དང་དེ་བཞིན་སྙིང་རྗེའི་སྒྲ། །དགའ་དང་བཏང་སྙོམས་མངོན་པར་ཤེས་པའི་སྒྲ། །བསྡུ་བའི་དངོས་པོ་བཞི་པོ་རྣམ་ངེས་པས།།
[048-151b5] སེམས་ཅན་ཡོངས་སུ་སྨིན་བྱའི་སྒྲ་ཡང་བྱུང། །དྲན་པ་ཉེ་བར་གཞག་པ་རབ་དབྱེ་སྒྲ། །ཡང་དག་སྤོང་དང་དེ་བཞིན་རྫུ་འཕྲུལ་དང། །དབང་པོ་ལྔ་དང་སྟོབས་ལྔ་རབ་དབྱེ་དང། །བྱང་
[048-151b6] ཆུབ་ཡན་ལག་སྒྲ་ནི་སིལ་སྙན་བྱུང། །ཡན་ལག་བརྒྱད་པའི་འཕགས་ལམ་མཆོག་དབྱེ་དང། །ཞི་གནས་སྒྲ་དང་དེ་བཞིན་ལྷག་མཐོང་དང། །མི་རྟག་པ་དང་སྡུག་བསྔལ་བདག་
[048-151b7] མེད་སྒྲ༑ ༑མི་སྡུག་སྒྲ་ཡང་སིལ་སྙན་རྣམས་ལས་བྱུང། །འདོད་ཆགས་བྲལ་སྒྲ་དེ་བཞིན་དབེན་པའི་སྒྲ། །ཟད་པ་ཤེས་པའི་སྒྲ་དང་མི་སྐྱེ་སྒྲ། །འགོག་པའི་སྒྲ་དང་དེ་བཞིན་


[048-152a0] [152A] 
[048-152a1] ༄༅། །གནས་མེད་སྒྲ། །མྱ་ངན་འདས་པའི་སྒྲ་ཡང་སིལ་སྙན་བྱུང། །རྫོགས་པའི་བྱང་ཆུབ་སེམས་དཔའི་མཐུ་ཡིས་ནི། །སིལ་སྙན་དག་ལས་འདི་འདྲའི་སྒྲ་བྱུང་སྟེ།།
[048-152a2] སྒྲ་དེ་ཐོས་ནས་བུད་མེད་ཐམས་ཅད་ཀྱིས། །སེམས་ཅན་མཆོག་རབ་རྗེས་བསླབ་བྱང་ཆུབ་སྨོན། །དགེ་སློང་དག་དེ་ལྟར་བྱང་ཆུབ་སེམས་དཔའ་བཙུན་མོའི་འཁོར་གྱི་ནང་ན་
[048-152a3] འདུག་པས་བུད་མེད་བརྒྱད་ཁྲི་བཞི་སྟོང་དང། ལྷའི་བུ་བརྒྱ་སྟོང་མང་པོ་གང་དག་དེར་འདུས་པར་གྱུར་པ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་
[048-152a4] སུ་སྨིན་པར་བྱས་པར་གྱུར་ཏོ། །དེ་ནས་བྱང་ཆུབ་སེམས་དཔའ་མངོན་པར་འབྱུང་བའི་དུས་ལ་བབ་པ་དང། དགའ་ལྡན་གྱི་རིས་ཀྱི་ལྷའི་བུ་ཁྲེལ་ཡོད་པའི་ལྷ་ཞེས་བྱ་བ་བླ་
[048-152a5] ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་དེས་མཚན་མོ་མི་ཉལ་ཙམ་ན་ལྷའི་བུ་འབུམ་ཕྲག་སུམ་ཅུ་རྩ་གཉིས་ཀྱིས་བསྐོར་ཅིང་མདུན་དུ་བདར་
[048-152a6] ཏེ་བྱང་ཆུབ་སེམས་དཔའ་ལ་རིམ་གྲོ་བྱ་བའི་ཁང་བཟང་ག་ལ་བ་དེར་སོང་སྟེ་ཕྱིན་ནས་ནམ་མཁའི་དཀྱིལ་ན་འདུག་སྟེ་བྱང་ཆུབ་སེམས་དཔའ་ལ་ཚིགས་སུ་བཅད་དེ་སྨྲས་པ་
[048-152a7] ཤི་འཕོ་བ་ནི་ཤིན་ཏུ་བསྟན། །སྐྱེས་བུ་སེངྒེས་ཚེ་ཡང་བསྟན་།བཙུན་མོའི་འཁོར་ཡང་བསྟན་པ་མཛད། །ཁྱོད་ཀྱིས་འཇིག་རྟེན་རྗེས་མཐུན་མཛད། །འཇིག་རྟེན་ཆོས་ནི་


[048-152b0] [152B] 
[048-152b1] །ལྷ་མི་མང་པོ་ཡོངས་སྨིན་མཛད། །མངོན་པར་འབྱུང་བའི་བློ་དགོངས་པའི། །དེ་ཡི་དུས་ལ་དེང་བབ་བོ། །མ་གྲོལ་བས་ནི་དགྲོལ་མི་ནུས། །ལོང་བས་ལམ་ཡང་སྟོན་མི་
[048-152b2] ནུས༑ ༑གྲོལ་བས་དགྲོལ་བར་བྱེད་པར་ནུས། །མིག་ལྡན་ལོང་བ་ལམ་སྟོན་ནུས། །སེམས་ཅན་གང་དག་འདོད་པས་འཁོལ། །ཁྱིམ་ནོར་བུ་དང་ཆུང་མ་ཆགས། །དེ་དག་ཁྱོད་ཀྱི་རྗེས་སློབ་
[048-152b3] ཅིང། །མངོན་པར་འབྱུང་བར་བཞེད་པར་མཛོད། །དབང་ཕྱུག་འདོད་པས་རྩེ་བ་དང། །གླིང་བཞི་རིན་ཆེན་བདུན་སྤངས་ཏེ། །ཁྱོད་ནི་མངོན་པར་འབྱུང་རིག་ནས། །ལྷ་མིར་བཅས་པའི་
[048-152b4] འཇིག་རྟེན་མོས། །ཁྱོད་ནི་འདོད་ལ་མི་དགྱེས་ཏེ། །བསམ་གཏན་བདེ་བས་གནས་མཛད་ཀྱང། །ལྷ་མི་བརྒྱ་ཕྲག་མང་པོ་དག་གཉིད་ཀྱིས་ལོག་ལས་སད་པར་མཛད། །དར་ལ་བབ་
[048-152b5] འདི་ཤིན་ཏུ་འདའ། །རི་གཟར་འབབ་ཆུ་མགྱོགས་འགྲོ་བཞིན། །དར་ལ་བབ་པ་ཡལ་གྱུར་ནས། །མངོན་པར་འབྱུང་བ་མཛེས་མ་ལགས། །དེ་སླད་ཐོག་མར་གཞོན་པའི་ཚེ། །དར་
[048-152b6] བབ་དམ་པར་མངོན་བྱུང་སྟེ། །ཐུགས་དམ་ཉམས་འོག་ཆུད་མཛོད་ལ་།ལྷ་མིའི་དོན་ནི་མཛད་པའི་རིགས། །འདོད་པའི་ཡོན་ཏན་མི་ངོམས་ཏེ་།དཔེར་ན་ལན་ཚྭའི་ཆུ་དང་མཚུངས་
[048-152b7] འཕགས་པ་རྡུལ་མེད་འཇིག་རྟེན་འདས། །ཤེས་རབ་གང་ལྡན་དེ་དག་ངོམས། །ཁྱོད་འདིར་རྒྱལ་པོ་ཟས་གཙང་དང། །ཡུལ་འཁོར་རྣམས་ཀྱི་ཡིད་འོང་སྡུག་འདབ་མ་བརྒྱ་


[048-153a0] [153A] 
[048-153a1] ༄༅། །པའི་ཞལ་འདྲ་བ། །མངོན་པར་འབྱུང་བར་དགོངས་སུ་གསོལ། །ཉོན་མོངས་གདུང་བས་རབ་གདུངས་ཤིང། །འབྱུང་མེད་བཅིང་བས་དམ་བཅིངས་རྣམས། །
[048-153a2] དཔའ་བོས་མྱུར་དུ་མཚུངས་མེད་པ། །ཐར་ལམ་ཞི་ལ་དགོད་དུ་གསོལ་།ཁྱོད་ནི་སྨན་པ་ཁམས་ལ་མཁས། །སེམས་ཅན་ཡུན་རིང་ན་རྣམས་ལ་།ཆོས་ཀྱི་སྨན་ནི་སྦྱོར་
[048-153a3] མཛད་དེ། །མྱ་ངན་འདས་བདེ་མྱུར་དུ་འཁོད། །མིག་མེད་མུན་པ་གཏི་མུག་གླགས། །ལྟ་བའི་དྲ་བས་དཀྲིས་པ་ཡི། །ལྷ་རྣམས་དང་ནི་མི་ཡི་མིག་ཤེས་རབ་སྒྲོན་མས་མྱུར་
[048-153a4] དུ་སྦྱོངས། །བྱང་ཆུབ་ཐོབ་པ་བལྟ་བྱ་ཞིང། །བླ་ན་མེད་པའི་ཆོས་མཉན་ཅེས། །ལྷ་དང་ལྷ་མིན་ཀླུ་དག་དང། །གནོད་སྦྱིན་དྲི་ཟ་མང་པོ་སྡོད། །ཀླུ་ཡི་རྒྱལ་པོས་རང་གི་གནས།།
[048-153a5] ཁྱོད་ཀྱི་དཔལ་གྱིས་སྣང་བར་མཐོང། །མཆོད་པ་དག་ནི་མཐའ་ཡས་བགྱིད། །དེ་ཡི་བརྟུལ་ཞུགས་བསམ་པ་སྐོངས། །བྱང་ཆུབ་ཤིང་དྲུང་ཡིད་རྫོགས་ལ། །ལྷུང་བཟེད་བཞི་
[048-153a6] ནི་དབུལ་ལོ་ཞེས། །འཇིག་རྟེན་སྐྱོང་བཞི་སྡེར་བཅས་པ། །དེ་དག་ཁྱོད་ལ་སྡོད་ཅིང་མཆིས། །ཚངས་པ་རབ་ཏུ་ཞི་སྤྱོད་པ། །བྱམས་ལྡན་སྙིང་རྗེ་ཐོབ་པ་ཡང། །བླ་མེད་འཁོར་
[048-153a7] ལོ་རབ་བསྐོར་བར། །མི་དབང་གསོལ་སྙམ་སྡོད་ཅིང་མཆིས། །བྱང་ཆུབ་བསྙེན་བཀུར་བྱེད་པའི་ལྷ། །བྱང་ཆུབ་སྙིང་པོར་གནས་རྣམས་ཀྱང། །བྱང་ཆུབ་རྣམ་པར་འཚང་


[048-153b0] [153B] 
[048-153b1] ༑བལྟའོ་ཞེས་ཏེ་སྡོད་ཅིང་མཆིས། །བྱང་ཆུབ་སེམས་དཔའ་བཙུན་མོའི་ནང། །བྱེ་བ་སྟོན་པ་གཞན་ཡང་མཆིས། །དེ་དག་ཐོག་མར་ཁྱོད་གྱུར་མཛོད། །དེ་དག་འོག་ཏུ་ལུས་ས་
[048-153b2] རེ༑ ༑དབྱངས་སྙན་ཅིང་ནི་དབྱངས་འཇམ་པ། །མར་མེ་མཛད་ཀྱིས་ལུང་བསྟན་དགོངས། །ཡང་དག་དེ་བཞིན་མ་ནོར་བ། །རྒྱལ་བའི་སྒྲ་དབྱངས་བསྒྲག་ཏུ་གསོལ། །བསྐུལ་བའི་
[048-153b3] ལེའུ་སྟེ༑ བཅུ་གསུམ་པའོ།། །།དགེ་སློང་དག་དེ་ལྟར་ལྷའི་བུ་དེས་བྱང་ཆུབ་སེམས་དཔའ་བསྐུལ་མ་ཐག་ཏུ་རྒྱལ་པོ་ཟས་གཙང་མ་ལ་རྨི་ལམ་འདི་བསྟན་ཏོ། །རྒྱལ་
[048-153b4] པོ་ཟས་གཙང་མ་གཉིད་ཀྱིས་ལོག་པའི་རྨི་ལམ་དུ་རྨིས་པ། བྱང་ཆུབ་སེམས་དཔའ་མཚན་མོ་མི་ཉལ་ཙམ་ན་ལྷའི་ཚོགས་ཀྱིས་བསྐོར་ཏེ་མངོན་པར་འབྱུང་ཞིང་མངོན་པར་བྱུང་
[048-153b5] ནས་ཀྱང་རབ་ཏུ་བྱུང་སྟེ་གོས་ངུར་སྨྲིག་གྱོན་པ་རྨིས་སོ། །དེ་ནས་དེ་སད་པ་དང། རིངས་པ་རིངས་པར་ཉུག་རུམ་ལ་དྲིས་པ། གཞོན་ནུ་བཙུན་མོའི་འཁོར་གྱི་ནང་ན་འདུག་གམ། དེས་
[048-153b6] སྨྲས་པ༑ ལྷ། བཞུགས་སོ། །དེ་ནས་རྒྱལ་པོ་ཟས་གཙང་མ་འདི་སྙམ་དུ། གཞོན་ནུ་ནི་གདོན་མི་ཟ་བར་མངོན་པར་འབྱུང་བར་འགྱུར་ཏེ། སྔ་ལྟས་སུ་སྣང་བ་ནི། འདི་དག་ཡིན་
[048-153b7] སྙམ་ནས་ཁོང་པའི་སྙིང་ལ་མྱ་ངན་གྱི་ཟུག་རྔུས་ཟུག་པར་གྱུར་ཏོ། །དེའང་འདི་སྙམ་དུ་སེམས་ཏེ། བདག་གི་གཞོན་ནུ་ནི་སྐྱེད་མོས་ཚལ་གྱི་སར་ཡང་ནམ་ཡང་འགྲོ་བར་མི་འགྱུར་


[048-154a0] [154A] 
[048-154a1] ༄༅། །ཏེ༑ བུད་མེད་ཀྱི་ཚོགས་ཀྱི་ནང་ན་མངོན་པར་དགའ་བས་འདི་ཉིད་དུ་ཆགས་པར་འགྱུར་ཏེ། མངོན་པར་འབྱུང་བར་ནི་མི་འགྱུར་རོ་སྙམ་མོ། །དེ་ནས་
[048-154a2] རྒྱལ་པོ་ཟས་གཙང་མ་གཞོན་ནུའི་ལོངས་སྤྱོད་ཀྱི་ཕྱིར་དཔྱིད་དང། དབྱར་དང། སྟོན་གྱི་དུས་ཇི་ལྟ་བ་བཞིན་དུ་ཁང་བཟང་གསུམ་བྱེད་དུ་བཅུག་གོ། དེ་ལ་དཔྱིད་ས་གང་ཡིན་པ་
[048-154a3] དེ་ནི་གྲང་དྲོ་རན་པའོ། །དབྱར་ས་གང་ཡིན་པ་དེ་ནི་ཤིན་ཏུ་བསིལ་བའོ། །དགུན་ས་གང་ཡིན་པ་དེ་ནི་རང་བཞིན་གྱིས་དྲོ་བའོ་།ཁང་བཟང་རེ་རེའི་གྲུ་སྐས་རྣམས་ཀྱང་
[048-154a4] མི་ལྔ་བརྒྱ་ལྔ་བརྒྱས་འཛུགས་ཤིང་འབེབས་པའོ། །དེ་དག་དེ་ལྟར་འཛུགས་ཤིང་འབེབས་པ་ན་གཞོན་ནུ་སུས་ཀྱང་མ་ཚོར་བར་མངོན་པར་བྱུང་བར་འགྱུར་དུ་འོང་ངོ་ཞེས་
[048-154a5] སྒྲ་དཔག་ཚད་ཕྱེད་དུ་གྲག་པ་བྱུང་ངོ། །ལྟས་པ་དང་མཚན་མཁན་ཀུན་གྱིས་ཀྱང་གཞོན་ནུ་ནི་ཆབ་སྒོ་བཀྲ་ཤིས་པ་ནས་མངོན་པར་འབྱུང་བར་འགྱུར་རོ་ཞེས་ལུང་བསྟན་ཏོ་
[048-154a6] དེ་ནས་རྒྱལ་པོས་བཀྲ་ཤིས་ཀྱི་སྒོའི་སྒོ་འཕར་ཆེན་པོ་བྱེད་དུ་བཅུག་སྟེ། སྒོ་འཕར་རེ་རེའང་མི་ལྔ་བརྒྱ་ལྔ་བརྒྱས་འབྱེད་ཅིང་གཅོད་དོ། །དེ་དག་གི་སྒྲའང་དཔག་ཚད་ཕྱེད་དུ་གྲག་
[048-154a7] གོ་དེ་ལ་འདོད་པའི་ཡོན་ཏན་མཚུངས་པ་མེད་པའང་སྦྱོར་རོ། །གླུ་དང་རོལ་མོའི་སྒྲ་དབྱངས་ལེན་པ་དང། གར་བྱེད་པའི་ན་ཆུང་དག་ཀྱང་རྟག་ཏུ་བཞག་པར་གྱུར་ཏོ། །དགེ་


[048-154b0] [154B] 
[048-154b1] དེ་ནས་བྱང་ཆུབ་སེམས་དཔས་ཁ་ལོ་སྒྱུར་བ་ལ་སྨྲས་པ། དེང་སྐྱེད་མོས་ཚལ་གྱི་སར་འགྲོའི། ཤིང་རྟ་མྱུར་དུ་སྦྱོར་ཅིག་དེ་ནས་ཁ་ལོ་སྒྱུར་བ་རྒྱལ་པོ་ཟས་གཙང་མའི་
[048-154b2] གན་དུ་སོང་སྟེ་འདི་སྐད་ཅེས་སྨྲས་སོ། །ལྷ། གཞོན་ནུ་སྐྱེད་མོས་ཚལ་གྱི་སར་འབྱུང་ངོ་ཞེས་གསུང་ངོ། །དེ་ནས་རྒྱལ་པོ་ཟས་གཙང་མ་འདི་སྙམ་དུ་སེམས་ཏེ། བདག་གིས་གཞོན་
[048-154b3] ནུ་སྐྱེད་མོས་ཚལ་གྱི་སར་ནམ་ཡང་མ་ཕྱུང་བས་ས་བཟང་པོ་བལྟ་བར་བྱ་བའི་ཕྱིར་བདག་གིས་གཞོན་ནུ་སྐྱེད་མོས་ཚལ་གྱི་སར་ཕྱུང་ན། འོན་ཏང་གཞོན་ནུ་བུད་མེད་ཀྱི་ཚོགས་ཀྱིས་
[048-154b4] བསྐོར་ཏེ་དགའ་བ་མྱོང་བར་འགྱུར་བས་མངོན་པར་མི་འབྱུང་ངོ་སྙམ་མོ། །དེ་ནས་རྒྱལ་པོ་ཟས་གཙང་མ་བྱང་ཆུབ་སེམས་དཔའ་ལ་བྱམས་པ་དང། རིམ་གྲོ་བྱེད་པས་ད་སྟེ་
[048-154b5] ཞག་བདུན་ན་གཞོན་ནུ་ས་བཟང་པོ་བལྟ་བའི་ཕྱིར་སྐྱེད་མོས་ཚལ་གྱི་སར་འབྱུང་གི་དེར་ཁྱེད་ཀྱིས་གཞོན་ནུའི་མིག་ཏུ་མི་འོང་བ་མཐོང་བར་མི་འགྱུར་བར་ཡིད་དུ་མི་འོང་བ་
[048-154b6] ཐམས་ཅད་ནི་སོལ་ཅིག། ཡིད་དུ་འོང་བ་དང། ཡུལ་ཉམས་དགའ་བ་ཐམས་ཅད་ནི་སྦྱོར་ཅིག་ཅེས་གྲོང་ཁྱེར་དུ་དྲིལ་བསྒྲགས་སོ། །དེ་ནས་ཞག་བདུན་གྱི་ཉིན་པར་གྲོང་
[048-154b7] ཁྱེར་ཐམས་ཅད་བརྒྱན་ཏོ། །སྐྱེད་མོས་ཚལ་ཡང་མཛེས་པར་བྱས་ཏེ། རས་བཅོས་བུ་ཁ་དོག་ཐ་དད་པའི་བླ་བྲེ་ནི་བྲེས། གདུགས་དང་རྒྱལ་མཚན་དང། བ་དན་གྱིས་ནི་


[048-155a0] [155A] 
[048-155a1] ༄༅། །ལེགས་པར་བརྒྱན་ཏོ། །བྱང་ཆུབ་སེམས་དཔའ་ལམ་གང་ནས་འགྲོ་བའི་ལམ་དེའང་ཆག་ཆག་བཏབ་སྟེ་ཕྱགས་ནས་སྤོས་ཆུའི་ཆག་ཆག་བཏབ་སྟེ་མེ་ཏོག་
[048-155a2] སིལ་མ་ནི་ཆལ་པར་བཀྲམ། ཕོག་ཕོར་ནས་ནི་བདུགས། བུམ་པ་གང་བས་ནི་མཛེས་པར་བྱས། ཆུ་ཤིང་ལྗོན་པ་ནི་བསྒྲེང། དར་ཐ་དད་པ་སྣ་ཚོགས་ཀྱི་བླ་བྲེ་ནི་བྲེས་
[048-155a3] རིན་པོ་ཆེའི་དྲིལ་བུ་གཡེར་ཀའི་དྲ་བ་དང། རྒྱན་ཕྲེང་དང་ཆུན་པོ་ནི་དབྱངས། དཔུང་བཞིའི་བཀོད་པ་ནི་བྱས་སོ། །གཡོག་འཁོར་ཀྱང་གཞོན་ནུའི་བཙུན་མོའི་འཁོར་བརྒྱན་
[048-155a4] པའི་ཕྱིར་བརྩོན་པར་གྱུར་ཏོ། །དེ་ནས་བྱང་ཆུབ་སེམས་དཔའ་བཀོད་པ་ཆེན་པོས་གྲོང་ཁྱེར་གྱི་ཤར་ཕྱོགས་ཀྱི་སྒོ་ནས་སྐྱེད་མོས་ཚལ་གྱི་སར་བྱུང་ངོ། །དེ་ནས་བྱང་ཆུབ་
[048-155a5] སེམས་དཔའ་ཉིད་ཀྱི་མཐུས་གནས་གཙང་མའི་རིས་ཀྱི་ལྷའི་བུ་རྣམས་ཀྱིས་མི་རྒན་པོ་གཏུགས་པ། འཁོགས་པ། ལུས་ལས་རྩ་རྒྱུས་ཐོན་པ་སོ་རྒལ་བ། ལུས་གཉེར་
[048-155a6] མས་གང་བ། སྐྲ་བྱི་བ། སྒུར་བ། གདུང་རྟེན་ལྟར་དགུ་བ། ཞོམ་པ། འཁར་བ་ལ་བརྟེན་པ། མཐུ་ཟད་པ། དར་ཡལ་བ། མིད་པ་ནས་སྒྲ་ངར་ངར་པོ་འབྱུང་བ། ལུས་
[048-155a7] དགུ་བས་འཁར་བ་ལ་བརྟེན་ནས་ཡན་ལག་དང་ཉིད་ལག་ཐམས་ཅད་འདར་བ་ཞིག་ལམ་གར་བསྟན་པར་གྱུར་ཏོ། །དེ་ནས་བྱང་ཆུབ་སེམས་དཔས་ཤེས་བཞིན་དུ་ཁ་


[048-155b0] [155B] 
[048-155b1] །ཁ་ལོ་སྒྱུར་བ་མི་རིད་ཉམ་ཆུང་ཞིང། །ཤ་ཁྲག་བསྐམས་ལ་རྒྱུས་ལྤགས་ཉི་ཆོས་དཀྲིས། །མགོ་དཀར་སོ་རྒལ་ལུས་ནི་རབ་སྐེམ་ལ། །འཁར་
[048-155b2] བ་བརྟེན་ཅིང་མི་བདེ་འཁྱོར་འགྲོས་སུ། །ཁ་ལོ་སྒྱུར་བས་སྨྲས་པ་ལྷ་གཅིག་མི་འདི་རྒ་བས་ཟིལ་གྱིས་ནོན། །དབང་པོ་ཉམས་ཤིང་སྡུག་བསྔལ་བརྩོན་སྟོབས་ཉམས། །གཉེན་གྱི་
[048-155b3] སྐྱེ་བོས་བརྙས་ཤིང་མགོན་མེད་གྱུར། །དོན་བགྱིད་མི་ནུས་ནགས་ཁྲོད་ཤིང་ལྟར་བོར། །བྱང་ཆུབ་སེམས་དཔས་སྨྲས་པ། འདི་ཡི་ཆོས་འདི་རིགས་ཀྱི་ཡིན་ནམ་འོན་ཏམ་ནི། །
[048-155b4] འགྲོ་བ་འདི་ཀུན་ལ་ཡང་འདི་སྲིད་དེ་སྨྲོས་ཤིག་ཚིག་འདི་ཡང་དག་ཇི་བཞིན་མྱུར་དུ་སྨྲོས་ཤིག་དང། །ཐོས་ནས་དེ་བཞིན་དོན་ལ་འདིར་ནི་ཚུལ་བཞིན་བསམ། །ཁ་ལོ་སྒྱུར་
[048-155b5] བས་སྨྲས་པ། ལྷ་འདི་རིགས་ཆོས་མ་ལགས་ཡུལ་འཁོར་ཆོས་མ་ལགས་།སྐྱེ་བོ་ཀུན་གྱི་དར་ལ་བབ་པ་རྒ་བས་འཇོམས། །ཁྱོད་ཀྱི་ཡབ་དང་ཡུམ་དང་ཉེ་དུ་གཉེན་ཚོགས་ཀྱང་
[048-155b6] རྒ་ལས་ཐར་འགྲོ་བ་ཡི་ཐབས་ནི་གཞན་མ་མཆིས། །བྱང་ཆུབ་སེམས་དཔས་སྨྲས་པ། ཁ་ལོ་སྒྱུར་བ་བྱིས་པའི་སྐྱེ་བོ་མི་མཁས་པའི་།བློ་ངན་གཞོན་པས་རྒྱགས་ཤིང་མྱོས་
[048-155b7] པས་རྒ་མ་མཐོང། །ང་ནི་སླར་འགྲོ་ང་ཡི་ཤིང་རྟ་མྱུར་དུ་སྒྱུར། །ང་ཡང་རྒ་ལ་གནས་པས་རྩེ་དགས་ཅི་ཞིག་བྱ། །དེ་ནས་བྱང་ཆུབ་སེམས་དཔའ་ཤིང་རྟའི་མཆོག་དེ་སླར་


[048-156a0] [156A] 
[048-156a1] ༄༅། །བསྒྱུར་ཏེ་ཕྱིར་གྲོང་ཁྱེར་དུ་ཞུགས་སོ། །དགེ་སློང་དག། དེ་ལྟར་བྱང་ཆུབ་སེམས་དཔའ་འདུས་གཞན་ཞིག་ན་བཀོད་པ་ཆེན་པོས་གྲོང་ཁྱེར་གྱི་ལྷོ་ཕྱོགས་
[048-156a2] ཀྱི་སྒོ་ནས་སྐྱེད་མོས་ཚལ་གྱི་སར་ཞུགས་པ་དང། དེས་ལམ་ག་ན་མི་ནད་ཀྱིས་ཉེན་པ། དམུ་རྫིང་ཅན། ལུས་ཉམ་ཆུང་བ། རང་གི་གཅིན་སྐྱག་ཏུ་བྱིང་བ། མགོན་མེད་པ་
[048-156a3] སྐྱབས་མེད་པ། ཤིན་ཏུ་ཤ་ཐང་པར་དབུགས་དབྱུང་ཞིང་རྔུབ་དགོས་པ་ཞིག་མཐོང་ངོ། །མཐོང་ནས་ཀྱང་ཡང་བྱང་ཆུབ་སེམས་དཔས་ཤེས་བཞིན་དུ་ཁ་ལོ་སྒྱུར་བ་ལ་འདི་
[048-156a4] སྐད་ཅེས་སྨྲས་སོ། །ཁ་ལོ་སྒྱུར་བ་མི་རྩུབ་ལུས་ཀྱི་མདོག་ངན་ལ། །དབང་པོ་ཐམས་ཅད་ཉམས་ཤིང་དབུགས་དབྱུང་རབ་ཏུ་དཀའ་།ཡན་ལག་ཀུན་བསྐམས་ལྟོ་བས་
[048-156a5] དཀྲུགས་ཤིང་ཉམ་ཐག་གྱུར། །རང་གི་གཅིན་རྟུག་སྨད་པའི་གནས་ན་འདུག་འདི་སུ། །ཁ་ལོ་སྒྱུར་བས་སྨྲས་པ། ལྷ་གཅིག་མི་འདི་ཤིན་ཏུ་ནད་ཀྱིས་བཏབ་པ་སྟེ། ནད་ཀྱི་
[048-156a6] འཇིགས་པ་ཉེ་བར་མ་མཆིས་པས་འགུམ་པ་ཐུག། ནད་མེད་གཟི་བརྗིད་མ་མཆིས་སྟོབས་ཀྱང་རྣམ་པར་ཉམས། །མགོན་དང་སྐྱབས་དང་གླིང་དང་དཔུང་གཉེན་མ་མཆིས་
[048-156a7] ལགས༑ ༑བྱང་ཆུབ་སེམས་དཔས་སྨྲས་པ། ནད་མེད་པ་ཡང་རྨི་ལམ་ན་ནི་རྩེ་དང་མཚུངས། །ནད་ཀྱི་འཇིགས་པ་འདི་ལྟར་ཤིན་ཏུ་མི་བཟད་པ། །སྐྱེས་བུ་མཁས་པས་གནས་


[048-156b0] [156B] 
[048-156b1] །རྩེ་ལ་དགའ་དང་སྡུག་པའི་འདུ་ཤེས་སྐྱེད་པར་འགྱུར། །དགེ་སློང་དག་དེ་ནས་བྱང་ཆུབ་སེམས་དཔའ་ཤིང་རྟ་མཆོག་དེ་སླར་བསྒྱུར་ཏེ་ཕྱིར་ཡང་
[048-156b2] གྲོང་ཁྱེར་དུ་ཞུགས་སོ། །དགེ་སློང་དག། དེ་ལྟར་བྱང་ཆུབ་སེམས་དཔའ་དུས་གཞན་ཞིག་ན་བཀོད་པ་ཆེན་པོས་གྲོང་ཁྱེར་གྱི་ནུབ་ཕྱོགས་ཀྱི་སྒོ་ནས་སྐྱེད་མོས་ཚལ་གྱི་སར་ཞུགས་
[048-156b3] པ་དང། དེས་ལམ་ག་ན་མི་ཤི་བར་གྱུར་པ། ཁྱོགས་ལ་བཞག་པ་རས་ཀྱི་བླ་བྲེ་ཕུབ་པ། ཉེ་དུའི་ཚེགས་ཀྱིས་བསྐོར་ཏེ་ཀུན་ཀྱང་ངུ་ཞིང་སྐད་ཕྱུང་སྟེ་ངུ་ལ་སྨྲེ་སྔགས་འདོན་ཅིང་
[048-156b4] སྐྲ་བཤིག་ལ་མགོ་ལ་ས་འཐོར་ཞིང་བྲང་རྡུང་ལ་ཆོ་ངེ་འདོན་ཅིང་ཕྱི་བཞིན་འབྲང་བར་གྱུར་བ་མཐོང་ངོ། །མཐོང་ནས་ཀྱང་ཡང་བྱང་ཆུབ་སེམས་དཔས་ཤེས་བཞིན་དུ་ཁ་ལོ་སྒྱུར་
[048-156b5] བ་ལ་འདི་སྐད་ཅེས་སྨྲས་སོ། །ཁ་ལོ་སྒྱུར་བ་མི་འདི་ཁྱོགས་ལ་བཞག་ནས་ནི། །མི་དག་སྐྲ་བཤིག་མགོ་ལ་ས་ཡིས་འཐོར་བྱེད་ཅིང་།སྣ་ཚོགས་དག་གི་ཚིག་ནི་བརྗོད་ལ་བྲང་རྡུང་
[048-156b6] བས༑ ༑ཀུན་ནས་བསྐོར་བ་བྱས་ཏེ་ཁྱེར་བ་སུ་ཞིག་ཡིན། །ཁ་ལོ་སྒྱུར་བས་སྨྲས་པ། ལྷ་གཅིག་མི་འདི་ཛམྦུའི་གླིང་དུ་གུམ་པ་སྟེ་།སླན་ཆད་ཕ་མ་མཆིས་བྲང་བུ་རྣམས་མཐོང་
[048-156b7] མི་འགྱུར། །ལོངས་སྤྱོད་ཁྱམ་དང་མཛའ་གཉེན་ཚོགས་རྣམས་སྤངས་ནས་ནི། །འཇིག་རྟེན་ཕ་རོལ་མཆིས་ཏེ་སླན་ཆད་གཉེན་མི་མཐོང་།བྱང་ཆུབ་སེམས་དཔས་སྨྲས་པ་


[048-157a0] [157A] 
[048-157a1] ༄༅། །རྒ་བས་གནོད་པར་འགྱུར་བའི་གཞོན་པ་ཅིར་མི་རུང། །སྣ་ཚོགས་ནད་ཀྱིས་གནོད་འགྱུར་ནད་མེད་ཅིང་མི་རུང། །རིང་དུ་མི་གསོན་གསོན་པ་མཁས་
[048-157a2] ལ་ཅིར་མི་རུང། །རྒ་ལ་ཆགས་པ་སྐྱེས་བུ་མཁས་ལ་ཅིར་མི་རུང་།གལ་ཏེ་རྒ་མེད་ནད་མེད་འཆི་བ་མེད་གྱུར་ཀྱང། །འོན་ཀྱང་ཕུང་པོ་ལྔ་འཛིན་སྡུག་བསྔལ་ཆེ་ཡིན་ན། །
[048-157a3] རྒ་ན་འཆི་བ་རྟག་ཏུ་འབྲང་བ་སྨོས་ཅི་དགོས། །ལེགས་པར་སླར་ཟློག་རབ་ཏུ་ཐར་པར་བྱས་བ་བསམ། །དགེ་སློང་དག་དེ་ནས་བྱང་ཆུབ་སེམས་དཔའ་ཤིང་རྟ་མཆོག་དེ་
[048-157a4] སླར་བཟློག་སྟེ་ཕྱིར་ཡང་གྲོང་ཁྱེར་དུ་ཞུགས་སོ། །དགེ་སློང་དག་།དེ་ལྟར་བྱང་ཆུབ་སེམས་དཔའ་དུས་གཞན་ཞིག་ན་གྲོང་ཁྱེར་གྱི་བྱང་ཕྱོགས་ཀྱི་སྒོ་ནས་སྐྱེད་མོས་ཚལ་
[048-157a5] གྱི་སར་ཞུགས་པ་དང། བྱང་ཆུབ་སེམས་དཔའི་མཐུས་ལྷའི་བུ་དེ་དག་ཉིད་ཀྱིས་ལམ་ག་དེར་དགེ་སློང་ཞིག་མངོན་པར་སྤྲུལ་པ་དང་བྱང་ཆུབ་སེམས་དཔའ་དགེ་སློང་
[048-157a6] ཞི་བ། དུལ་བ། ཡང་དག་པར་བསྡམས་པ། ཚངས་པར་སྤྱོད་པ། མིག་ཕབ་པ། གཉའ་ཤིང་གང་ཙམ་དུ་ལྟ་བ། སྤྱོད་ལམ་མཛེས་པ་ཕུན་སུམ་ཚོགས་པ། འགྲོ་བ་
[048-157a7] དང་ལྡོག་པ་མཛེས་པ་ཕུན་སུམ་ཚོགས་པ། མདུན་དུ་ལྟ་བ་དང་གཡས་གཡོན་སུ་ལྟ་བ་མཛེས་པ། བསྐུམ་པ་དང་སྨྱང་བ་མཛེས་པ་ཆོས་གོས་སྣམ་སྦྱར་དང་ལྷུང་


[048-157b0] [157B] 
[048-157b1] དེ་མཐོང་ངོ། །མཐོང་ནས་ཀྱང་བྱང་ཆུབ་སེམས་དཔས་ཤེས་བཞིན་དུ་ཁ་ལོ་སྒྱུར་བ་ལ་འདི་སྐད་ཅེས་སྨྲས་སོ། །
[048-157b2] ཁ་ལོ་སྒྱུར་བ་སྐྱེས་བུ་སེམས་ཞི་རབ་ཞི་ཞིང། །མིག་ཕབ་འགྲོ་ལ་གཉའ་ཤིང་གང་ཙམ་ལྟ་བྱེད་ཅིང། །དུར་སྨྲིག་གོས་གྱོན་ཤིན་ཏུ་རབ་ཏུ་ཞི་བ་སྤྱོད། །ལྷུང་བཟེད་ཐོགས་ནས་མི་
[048-157b3] རྒོད་མ་ཁེངས་སུ་ཞིག་ཡིན། །ཁ་ལོ་སྒྱུར་བས་སྨྲས་པ། ལྷ་གཅིག་མི་འདི་དགེ་སློང་ཞེས་ནི་བགྱི་བ་ལགས། །འདོད་པའི་དགའ་བ་སྤངས་ཤིང་ཤིན་ཏུ་དུལ་བར་སྤྱོད། །བདག་ཉིད་
[048-157b4] ཞི་བ་ཚོལ་ཞིང་རབ་ཏུ་བྱུང་བར་གྱུར། །འདོད་ཆགས་ཞེ་སྡང་བྲལ་བར་བསོད་སྙོམས་སྤྱོད་ཅིང་རྒྱུ། །བྱང་ཆུབ་སེམས་དཔས་སྨྲས་པ། །འདི་ནི་དགེ་བར་ལེགས་སྨྲས་ང་ཡང་འདོད་
[048-157b5] པ་སྟེ༑ ༑རབ་ཏུ་བྱུང་བ་མཁས་པ་རྣམས་ཀྱིས་རྟག་ཏུ་བསྔགས། །དེ་ནི་བདག་ལ་ཕན་ཞིང་སེམས་ཅན་གཞན་ལའང་ཕན། །འཚོ་བ་བདེ་ཞིང་ཉམས་མཐུན་འཆི་མེད་འབྲས་བུར་
[048-157b6] འགྱུར༑ ༑དགེ་སློང་དག། དེ་ནས་བྱང་ཆུབ་སེམས་དཔས་ཤིང་རྟ་མཆོག་དེ་སླར་བསྒྱུར་ཏེ་ཕྱིར་ཡང་གྲོང་ཁྱེར་དུ་ཞུགས་སོ། །དགེ་སློང་དག། དེ་ལྟར་བྱང་ཆུབ་སེམས་དཔའ་ལ་སྐུལ་
[048-157b7] བ་རྣམ་པ་འདི་ལྟ་བུ་འདི་དག་རྒྱལ་པོ་ཟས་གཙང་མས་མཐོང་ཞིང་ཐོས་ནས་བྱང་ཆུབ་སེམས་དཔའ་ཡོངས་སུ་བསྲུང་བའི་ཕྱིར་ར་བ་རྒྱ་ཆེན་པོ་བྱེད་དུ་བཅུག་སྟེ། འོབས་ཀྱང་རྐོར་


[048-158a0] [158A] 
[048-158a1] ༄༅། །བཅུག་སྒོ་གཏན་དམ་པོའང་འཛུགས་སུ་བཅུག་སྲུང་མའང་བཀོད། དཔའ་བོ་རྣམས་ཀྱང་སྦྲན། བཞོན་པའང་སྟ་གོན་བྱས། གོ་ཆའང་གྱོན་
[048-158a2] དུ་བཅུག་གོ། བྱང་ཆུབ་སེམས་དཔའ་བསྲུང་བའི་ཕྱིར་གྲོང་ཁྱེར་ཆེན་པོའི་སྒོ་བཞིའི་ལམ་གྱི་སུམ་མདོ་རྣམས་སུ་དཔུང་ཆེན་པོའི་བཀོད་པ་བཞག་སྟེ། བྱང་ཆུབ་སེམས་
[048-158a3] དཔའ་མངོན་པར་འབྱུང་ང་རེ་ཞེས་དེ་དག་དེ་སྲུང་དུ་བཅུག་གོ་བཙུན་མོའི་འཁོར་ལའང་རེས་འགའ་ཙམ་ཡང་གླུ་དབྱངས་ཀྱི་རྒྱུན་ཆད་ད་རེ། དགའ་བ་དང་རྩེ་བ་ཐམས་ཅད་
[048-158a4] ཀྱང་སྦྱོར་ཅིག་ཅི་ནས་ཀྱང་གཞོན་ནུ་ཆགས་ནས་རབ་ཏུ་འབྱུང་བར་མི་འགྱུར་བ་དང། མགུ་བར་འགྱུར་བར་བུད་མེད་ཀྱི་སྒྱུའང་སྟོན་ཅིག་ཅེས་བསྒོའོ། །དེ་ལ་འདི་སྐད་
[048-158a5] ཅེས་བྱ་སྟེ། འཐབ་མོར་མོས་པའི་སྐྱེས་བུ་ལག་ན་རལ་གྲི་མཚོན་ཐོགས་སྒོ་གར་བཀོད། །གོ་བགོས་མི་རྟ་གླང་པོ་ཤིང་རྟ་མི་བསྐྱོན་གླང་པོའི་ཕྲེང་བའང་བཀོད། །འོབས་
[048-158a6] དང་ཤིང་ཐགས་དག་དང་རྟ་བབས་ཕྱིར་ཐོན་པོ་ཡང་བྱེད་དུ་བཅུག་སྒོ་མོ་རྒྱང་གྲགས་གྲག་པའི་སྒྲ་འབྱུང་བར་ཡང་གཏན་པ་དམ་པོ་བཅུག་ཤཱཀྱའི་ཚོགས་རྣམས་ཐམས་
[048-158a7] ཅད་ཡིད་མི་དགའ་ཞིང་ཉིན་མཚན་སྲུང་བར་བྱེད། །དཔུང་ཆེན་དེ་དག་རྣམས་ཀྱང་སྒྲ་སྐད་ཆེན་པོ་ཤིན་ཏུ་གྲག་པར་བྱེད། །དེས་པ་འདི་ནས་འབྱུང་དུ་འོང་ཞེས་གྲོང་ཁྱེར་


[048-158b0] [158B] 
[048-158b1] ཤཱཀྱའི་རིགས་སྐྱེས་སོང་ན་རིགས་འདི་ཆད་པར་མི་འགྱུར་གྲང་སྙམ་བྱེད། །སྐྱེ་བོ་བུད་མེད་དག་ལ་བསྒོ་བ་རྟག་ཏུ་གླུ་དབྱངས་རྒྱུན་མ་བཅད། །
[048-158b2] བརྩེ་བས་དགའ་བ་རྣམས་ཀྱི་བསྙེན་བཀུར་བགྱིས་ཤིང་ཡིད་ཀྱང་མགུ་བར་གྱིས། །བུད་མེད་སྒྱུ་ཐབས་སྤྱོད་པ་གང་ཡིན་རྣམ་པ་དུ་མ་མང་པོ་སྟོན། །དེས་པ་འགྲོར་མི་འགྱུར་བར་
[048-158b3] སྲུང་བར་བྱོས་ལ་བགེགས་ཀྱང་རབ་ཏུ་བྱོས། །ཁ་ལོ་སྒྱུར་བ་མཆོག་དེ་མངོན་པར་འབྱུང་བའི་སྔ་ལྟས་འདི་དག་སྟེ། །ངང་པ་ཁྲུང་ཁྲུང་དག་དང་རྨ་བྱ་རི་སྐེགས་དག་དང་ནེ་ཙོ་
[048-158b4] རྣམས༑ ༑ཁང་བཟང་སྐར་ཁུང་རྟ་བབས་མཆོག་དང་ཡང་ཐོག་ཁྲི་ལ་འཁོད་ནས་ནི། །དམན་ཞིང་དམན་ལ་མི་དགའ་མི་བདེ་མགོ་སྨད་སེམས་ཤིང་སྒྲ་མི་འབྱིན། །རྫིང་དང་
[048-158b5] རྫིང་ཆེན་དག་གིས་པདྨ་དག་ཀྱང་རྙིས་ཤིང་རྙིས་པར་གྱུར་།ཤིང་ལྗོན་བསྐམས་ཤིང་ཡལ་ག་མེ་ཏོག་ལྷགས་ལ་མེ་ཏོག་སླར་མི་འཆགས། །པི་ཝང་གླིང་བུ་རྒྱུད་གསུམ་
[048-158b6] རྒྱུད་ཀྱིས་བརྒྱན་པ་དེ་ཚེ་གློ་བུར་ཆད། །རྔ་དང་རྫ་རྔ་དག་ཀྱང་ལག་པས་བརྡུངས་ན་འཆག་ཅིང་སྒྲ་མི་འབྱུང། །གྲོང་ཁྱེར་དེ་དག་ཐམས་ཅད་འཁྲུགས་པར་གྱུར་ཅིང་ཤིན་ཏུ་
[048-158b7] གཉིད་ཀྱིས་ནོན། །གང་གི་ཡིད་ཀྱང་གར་བྱེད་པ་དང་གླུ་ལེན་པ་ལ་དགའ་བ་མེད། །རྒྱལ་པོའང་མཆོག་ཏུ་རབ་ཏུ་ཡོད་དམན་གྱུར་ཏེ་སེམས་ཁོང་ཆུད་ཅིང་འདུག་ཨེ་མ་


[048-159a0] [159A] 
[048-159a1] ༄༅། །མ་རུངས་ཤཱཀ་རིགས་རྫུ་འཕྲུལ་རྒྱ་ཆེན་མི་ཚིག་གྲང་སྙམ་བྱེད། །ས་འཚོ་མ་དང་རྒྱལ་བུ་མལ་གཅིག་ན་ནི་ཉལ་ཞིང་འཁོད་པའི་ཚེ། །ནམ་ཕྱེད་ཙམ་
[048-159a2] ན་ས་འཚོ་མ་ཡི་རྨི་ལམ་དུ་ནི་འདི་དག་རྨིས། །ས་འདི་ཐམས་ཅད་རྩེ་མོར་ལྡན་པའི་རི་དང་བཅས་ཏེ་གཡོས་པར་གྱུར། །ཤིང་ལྗོན་རྣམས་ཀྱང་རླུང་གིས་བསྐྱོད་ནས་རྩ་ནས་
[048-159a3] ཐོན་ཏེ་ས་ལ་འགྱེལ། །ཉི་མ་ཟླ་བ་སྐར་མའི་རྒྱན་དང་བཅས་ཏེ་མཁའ་ལས་ས་ལ་ལྷུང། །ལག་པ་གཡོན་པས་སྐྲ་ཡང་རབ་ཏུ་འབལ་ཞིང་ཅོད་པན་ལྷུང་བ་མཐོང། །ལག་
[048-159a4] པ་ཆད་ལ་དེ་བཞིན་རྐང་པའང་ཆད་ཅིང་བདག་ནི་སྒྲེན་མོར་མཐོང། །བདག་གི་མུ་ཏིག་དོ་ཤལ་ནོར་བུ་གསེར་གྱི་འོག་དཔག་ཆད་པར་མཐོང། །ཉལ་ཁྲི་དེ་ཡི་རྐང་པ་
[048-159a5] བཞི་ཆག་ས་ཡི་སྟེང་ན་ཉལ་བ་མཐོང། །རྒྱལ་པོའི་གདུགས་ཀྱི་ཡུ་བ་སྤྲས་པ་དཔལ་ལྡན་མཛེས་པ་ཆག་པར་མཐོང། །རྒྱན་རྣམས་ཀུན་ཀྱང་རྣམ་པར་འཐོར་ཅིང་ཆུ་
[048-159a6] ཡིས་ཁྱེར་བར་གྱུར་པ་དང། །ཁྱིམ་ཐབ་རྒྱན་ཡང་གོས་དང་ཅོད་པན་བཅས་ཏེ་མལ་སྟེང་འཐོར་བར་མཐོང། །གྲོང་ཁྱེར་དག་ནས་མེ་སྒྲོན་ཕྱིར་བྱུང་གྲོང་ཁྱེར་མུན་པས་ནོན་
[048-159a7] པ་དང། །རིན་པོ་ཆེ་ལས་བྱས་པའི་དྲ་བ་མཛེས་པའང་ཆད་པར་གྱུར་པ་རྨིས། །མུ་ཏིག་དོ་ཤལ་འཕྱང་བ་ལྷུང་ནས་རྒྱ་མཚོ་ཆེན་པོས་དཀྲུགས་པ་དང། །


[048-159b0] [159B] 
[048-159b1] །ཤཱཀྱའི་བུ་མོའི་རྨི་ལམ་དུ་ནི་འདི་འདྲ་འདི་དག་རྨིས་གྱུར་ནས་།དེ་སད་མིག་ནས་མཆི་མ་ཟག་ཅིང་རང་
[048-159b2] གི་ཁྱོ་ལ་འདི་སྐད་སྨྲས། །ལྷ་གཅིག་རྨི་ལམ་འདི་འདྲ་རྨིས་པ་ཅིར་འགྱུར་པ་ནི་བཀའ་སྩོལ་ཅིག། བདག་ནི་དྲན་པ་འཁྲུལ་ཅིང་མིག་ཀྱང་འཁྲུལ་ལ་ཡིད་ནི་མྱ་ངན་ནོན།།
[048-159b3] དེ་ཡིས་དེ་ཐོས་ཀ་ལ་པིངྐ་རྔ་སྒྲ་ཚངས་དབྱངས་སྒྲ་སྙན་པས། །ས་འཚོ་མ་ལ་སྨྲས་པ་ཁྱོད་ནི་རབ་ཏུ་དགར་འགྱུར་སྡིག་པ་མེད། །སེམས་ཅན་གང་དག་བསོད་ནམས་སྔོན་
[048-159b4] སྤྱད་དེ་དག་རྨི་ལམ་འདི་འདྲ་རྨི། །སྡུག་བསྔལ་དུ་མས་ཉེན་པ་རྨི་ལམ་འདི་འདྲ་རྨི་བ་ག་ལ་ཡོད། །ཁྱོད་ཀྱིས་ས་ནི་རབ་ཏུ་གཡོས་པ་དང། །རི་རྩེར་བཅས་ཏེ་ས་ལ་ལྷུང་རྨིས་
[048-159b5] པ༑ ༑ལྷ་དང་ཀླུ་དང་སྲིན་པོ་འབྱུང་པོའི་ཚོགས། །ཀུན་གྱིས་ཁྱོད་མཆོད་གཙོ་མོར་བྱེད་པར་འགྱུར། །ཁྱོད་ཀྱིས་ཤིང་རྣམས་རྩ་ནས་ཐོན་རྨིས་ཤིང། །ལག་པ་གཡོན་པས་
[048-159b6] སྐྲ་འབལ་རྨིས་པ་ནི། །ས་འཚོ་མྱུར་དུ་ཉོན་མོངས་དྲ་བ་བཅད་།འདུས་བྱས་དག་ལས་ལྟ་བའི་དྲ་བ་འབྱིན། །ཁྱོད་ཀྱིས་ཉི་ཟླ་ས་ལ་ལྷུང་རྨིས་ཤིང། །སྐར་མ་རྣམས་ཀྱང་
[048-159b7] ལྷུང་བར་རྨིས་པ་ནི། །ས་འཚོ་མྱུར་དུ་ཉོན་མོངས་དགྲ་བཅོམ་སྟེ་།ཁྱོད་ནི་འཇིག་རྟེན་མཆོད་པ་བསྔགས་པར་འགྱུར། །ཁྱོད་ཀྱིས་མུ་ཏིག་དོ་ཤལ་འཐོར་རྨིས་


[048-160a0] [160A] 
[048-160a1] ༄༅། །ཤིང། །ལུས་ཀུན་ཆད་དང་སྒྲེན་མོ་རྨིས་པ་ནི། །ས་འཚོ་མྱུར་དུ་བུད་མེད་ལུས་སྤངས་ཏེ། །རིང་པོར་མི་ཐོགས་སྐྱེས་པའི་ལུས་སུ་འགྱུར། །ཁྱོད་
[048-160a2] ཀྱིས་ཁྲི་རྐང་ཆག་པར་རྨིས་པ་དང། །གདུགས་ཡུ་རིང་ཆེན་སྤྲས་པ་ཆག་རྨིས་པ། །ས་འཚོ་མྱུར་དུ་ཆུ་བོ་བཞི་རྒལ་ཅིང། །ང་ནི་འཇིག་རྟེན་གདུགས་གཅིག་འགྱུར་
[048-160a3] བ་མཐོང། །ཁྱོད་ཀྱིས་རྒྱན་རྣམས་ཆུ་ས་ཁྱེར་རྨིས་པ་དང་།ང་ཡི་གོས་དང་ཅོད་པན་ཁྲི་སྟེང་རྨིས། །ས་འཚོ་མྱུར་དུ་མཚན་གྱིས་བརྒྱན་ནས་ནི། །འཇིག་རྟེན་ཀུན་
[048-160a4] གྱིས་ང་ལ་བསྟོད་པ་མཐོང། །ཁྱོད་ཀྱིས་མར་མེ་བརྒྱ་ཕྲག་བྱེ་བ་དག་གྲོང་ཁྱེར་བྱུང་ནས་མུན་ནག་གྱུར་རྨིས་པ། །ས་འཚོ་མྱུར་དུ་མ་རིག་རྨོངས་པའི་མུན། །འཇིག་
[048-160a5] རྟེན་ཀུན་ལ་ཤེས་རབ་སྣང་བྱེད་འགྱུར། །ཁྱོད་ཀྱིས་མུ་ཏིག་དོ་ཤལ་ཆད་པ་དང། །གསེར་གྱི་ཚོང་ཚོང་སྤྲས་པ་ཆད་རྨིས་པ། །ས་འཚོ་མྱུར་དུ་ཉོན་མོངས་དྲ་བཅད་དེ། །
[048-160a6] འདུས་བྱས་དག་ལས་འདུ་ཤེས་སྐུད་པ་འབྱིན། །ས་འཚོ་གང་ཕྱིར་ང་ལ་གུས་པར་ནི། །རྟག་ཏུ་རིམ་གྲོ་མཆོག་གིས་མཆོད་བྱེད་ན། །ཁྱོད་ལ་ངན་འགྲོ་མེད་ཅིང་མྱ་
[048-160a7] ངན་མེད། །མྱུར་དུ་དགའ་ཞིང་མཆོག་ཏུ་དགའ་བ་འཐོབ། །ངས་ནི་སྔོན་ཆད་སྦྱིན་པ་གྱ་ནོམ་བྱིན། །ཚུལ་ཁྲིམས་བསྲུངས་དང་རྟག་ཏུ་བཟོད་པ་བསྒོམས། །དེ་བས་


[048-160b0] [160B] 
[048-160b1] །དེ་དག་ཐམས་ཅད་དགའ་ཞིང་རབ་དགའ་རྙེད། །འཁོར་བར་བསྐལ་པ་བྱེ་བ་མཐའ་ཡས་སུ། །ངས་ནི་བྱང་ཆུབ་ལམ་མཆོག་རྣམ་པར་སྦྱངས། །
[048-160b2] དེ་བས་ང་ལ་དད་པ་གང་བྱེད་པ། །དེ་དག་ཐམས་ཅད་ངན་སོང་གསུམ་པོ་ཆད། །དགའ་བ་འཐོབ་ཀྱི་མི་དགའ་མ་སྐྱེད་ཅིག་ཚིམ་པ་ཐོབ་པར་གྱིས་ལ་མགུ་སྐྱེད་ཅིག་
[048-160b3] དགའ་དང་མཆོག་ཏུ་དགའ་བ་མྱུར་འཐོབ་སྟེ། །ཁྱོད་ཀྱི་རྨི་ལྟས་བཟང་གིས་འཚོ་ཉོལ། །སྔོན་ཆད་དགེ་བའི་ལས་ནི་ཡང་དག་བསགས་གྱུར་པ། །མི་མཆོག་རྣམས་ནི་མངོན་
[048-160b4] པར་འབྱུང་བའི་དུས་བབ་ཚེ། །མཚན་མ་འདི་དག་བསོད་ནམས་གཟི་བརྗིད་བསགས་པ་དང། །དཔལ་གྱི་གཟི་བརྗིད་སྙིང་པོ་ཅན་དེས་རྨི་བར་འགྱུར། །དེ་ནི་རྐང་པ་དག་
[048-160b5] དང་ལག་པ་ཆེན་པོ་ཡིས། །རྒྱ་མཚོ་ཆེན་པོ་བཞི་པོ་དག་གིས་ཆུ་དཀྲུགས་དང། །ས་འདི་ཐམས་ཅད་སྣ་ཚོགས་མལ་ཆར་གྱུར་པ་དང་།རི་བོ་ལྷུན་པོ་མཆོག་ཀྱང་སྔས་སུ་
[048-160b6] གྱུར་པ་རྨི། །རྨི་ལམ་ན་ནི་འོད་རབ་བཀྱེ་བས་འཇིག་རྟེན་ན། །མུན་པ་མུན་ནག་ཆེན་པོ་རྣམ་པར་བསལ་བ་དང། །ས་ལས་གདུགས་ཤིག་བྱུང་བས་འཇིག་རྟེན་གསུམ་ཁྱབ་
[048-160b7] དང། །འོད་ཀྱིས་རེག་པས་ལོག་ལྷུང་སྡུག་བསྔལ་རབ་ཞི་རྨི། །དཀར་ནག་སྲོག་ཆགས་བཞི་ཞིག་རྐང་པ་ལྡག་པ་དང། །ཁ་དོག་བཞི་པའི་བྱ་འོངས་ཁ་དོག་གཅིག་གྱུར་དང་


[048-161a0] [161A] 
[048-161a1] ༄༅། །མཆོག་ཏུ་ངན་པ་སྨད་པ་ངན་སྐྱུག་རི་ལ་ཡང། །འཇེགས་ནས་འགྲོ་ཡང་དེ་ན་གོས་བ་མེད་བ་རྨི། །རྨི་ལམ་ན་ནི་ཆུ་བོ་ཆུ་ཡིས་རབ་གང་ནས། །སྲོག་
[048-161a2] ཆགས་བྱེ་བ་ཁྲག་ཁྲིག་མང་པོ་ཁྱེར་བ་ལས། །དེར་ནི་གྲུར་བྱས་བསྒྲལ་ཏེ་གཞན་དག་བསྒྲལ་ནས་ནི། །དེ་ཡིས་འཇིགས་མེད་མྱ་ངན་མེད་མཆོག་ཐང་བཀོད་རྨི། །རྨི་
[048-161a3] ལམ་ལ་ནི་ནད་པ་མང་པོ་ནད་བཏབ་པ། །ནད་མེད་གཟི་བརྗིད་བྲལ་ཞིང་སྟོབས་ཀྱང་ཉམས་རྣམས་ལ། །དེ་ནི་སྨན་པར་གྱུར་ནས་རྩི་སྨན་མང་བྱིན་པས། །ནད་བཏབ་སེམས་
[048-161a4] ཅན་ཁྲག་ཁྲིག་མང་པོ་ཐར་བྱེད་རྨི། །རི་རབ་ངོས་ལ་སེངྒེའི་ཁྲི་ལ་འདུག་ནས་ནི། །སློབ་མ་ཐལ་མོ་སྦྱར་ཅིང་ལྷ་རྣམས་ཕྱག་འཚལ་ལ། །བདག་ནི་གཡུལ་ལས་རྒྱལ་ཞིང་
[048-161a5] ལྷ་རྣམས་ནམ་མཁའ་ལས། །ཀུན་ཏུ་དགའ་བའི་སྒྲ་སྒྲོག་པར་ནི་རྨི་ལམ་རྨི། །བཀྲ་ཤིས་བརྟུལ་ཞུགས་བཟང་པོ་ཡོངས་སུ་རྫོགས་པར་ཡང། །བྱང་ཆུབ་སེམས་དཔའ་
[048-161a6] རྨི་ལམ་རྣམ་པ་དེ་དག་རྨི། །དེ་ཐོས་ནས་ནི་འདི་ནི་རིང་པོར་མི་ཐོགས་པར། །མི་ཡི་ལྷ་ཡི་ལྷར་འགྱུར་སྙམ་སྟེ་ལྷ་མི་དགའ། །རྨི་ལམ་གྱི་ལེའུ་སྟེ། བཅུ་བཞི་པའོ།། །།
[048-161a7] དགེ་སློང་དག། དེ་ནས་བྱང་ཆུབ་སེམས་དཔའ་འདི་སྙམ་དུ་སེམས་ཏེ་བདག་གིས་རྒྱལ་པོ་ཆེན་པོ་ཟས་གཙང་མ་ལའང་མ་བྱས་ཤིང་ཕས་གནང་བ་མེད་པར་མངོན་པར་


[048-161b0] [161B] 
[048-161b1] བྱས་པ་གཟོ་བ་མ་ཡིན་པར་འགྱུར་རོ་སྙམ་ནས་དེ་མཚན་མོ་མི་ཉལ་ཙམ་ན་རང་གི་གནས་ཀྱི་ཁང་བཟང་ནས་བྱུང་སྟེ་རྒྱལ་པོ་
[048-161b2] ཟས་གཙང་མའི་ཁང་བཟང་དུ་ཕྱིན་ནས་འདུག་གོ་བྱང་ཆུབ་སེམས་དཔའ་འདུག་མ་ཐག་ཏུ་ཁང་བཟང་ཐམས་ཅད་འོད་ཀྱིས་གསལ་བར་གྱུར་ཏོ། །དེ་ནས་རྒྱལ་པོ་སད་
[048-161b3] པ་དང། འོད་དེ་མཐོང་སྟེ་མཐོང་ནས་ཀྱང་མྱུར་བ་མྱུར་བར་ཉུག་རུམ་ལ་སྨྲས་པ། ཀྱེ་ཉུག་རུམ། ཅི་ཉི་མ་ཤར་ཏམ། གང་གིས་ན་འདི་འོད་ཀྱིས་རྣམ་པར་མཛེས། ཉུག་རུམ་
[048-161b4] གྱིས་སྨྲས་པ། ལྷ། ད་དུང་དུ་དགུང་ཕྱེད་ཀྱང་མ་བས་སོ། །ལྷ་གཞན་ཡང་ཉི་མའི་འོད་ནི་ཤིང་དང་རྩིག་པ་ཐལ་མི་ཕྱིན་།ལུས་ལ་གདུང་བར་བགྱིད་ཅིང་ཚ་བར་རབ་
[048-161b5] ཏུ་བགྱིད། །ནང་པར་དུས་ན་ངང་པ་དག་དང་རྨ་བྱ་དང། །ནེ་ཙོ་ཁུ་བྱུག་ངུར་པ་དག་ཀྱང་རང་སྒྲ་འབྱིན། །འོད་འདི་ལྷ་མིའི་ཡིད་དུ་མཆི་ཞིང་བདེ་བ་སྟེ། །རབ་ཏུ་སིམ་བགྱིད་
[048-161b6] དགེ་བགྱིད་གདུང་བར་བགྱིད་མ་ལགས། །ཤིང་དང་རྩིག་པ་ཐལ་ཕྱུང་སྒྲིབ་པ་ཡོང་མ་མཆིས། །ཡོན་ཏན་ལྡན་པ་གཅིག་ཅིག་དེང་ནི་འདི་འབྱོན་ངེས། །རྒྱལ་པོ་དེ་ནི་མི་
[048-161b7] དགའ་ཕྱོགས་བཅུར་བལྟས་པ་དང། །སེམས་ཅན་དག་པ་པདྨའི་མིག་ཅན་དེ་མཐོང་ནས། །དེ་ནི་མལ་ནས་ལྡང་བར་འདོད་ན་མ་ནུས་ཏེ། །རྣམ་དག་བློ་ཅན་དམ་པ་ཕ་


[048-162a0] [162A] 
[048-162a1] ༄༅། །ལ་གུས་པ་བསྐྱེད། །དེ་ནི་རྒྱལ་པོའི་མདུན་དུ་འདུག་ནས་འདི་སྐད་སྨྲས། །ལྷ་གཅིག་བདག་ནི་མངོན་པར་འབྱུང་བའི་དུས་བབ་རིགས། །བགེགས་ཀྱང་
[048-162a2] མ་མཛད་མི་དགྱེས་པ་ཡང་མ་མཛད་ཅིག་རྒྱལ་པོ་གཉེན་བཅས་ཡུལ་འཁོར་བཅས་ཏེ་བཟོད་པར་མཛོད། །རྒྱལ་པོ་དེ་ནི་མཆི་མས་མིག་གང་འདི་སྐད་སྨྲས། །ཁྱོད་ནི་
[048-162a3] ཕྱིར་ལྡོག་པ་ཡི་དགོས་པ་ཅི་ཞིག་ཡོད། །བདག་ལ་དམ་པ་ཅི་སློང་སྨྲོས་ཤིག་ཐམས་ཅད་སྦྱིན། །བདག་དང་ཕོ་བྲང་འཁོར་དང་ཡུལ་འཁོར་འདིར་ཕན་ཐོགས། །དེ་ཚེ་བྱང་
[048-162a4] ཆུབ་སེམས་དཔས་སྙན་པའི་ཚིག་སྨྲས་པ། །ལྷ་གཅིག་དམ་པ་བཞི་འཚལ་དེ་ནི་བདག་ལ་སྩོལ། །གལ་ཏེ་སྩལ་བར་སྤྱོད་ན་མངའ་ནི་ཁྱོད་ལ་མཆིས། །འོན་ཏང་
[048-162a5] རྟག་ཏུ་ཁྱིམ་ན་གཟིམས་ཤིང་འབྱུང་མི་འགྱུར། །ལྷ་གཅིག་བདག་ནི་རྒ་བས་ཚུགས་པར་མི་འགྱུར་ཞིང། །རྟག་ཏུ་མདོག་བཟང་དར་ལ་བབ་པར་གནས་པ་དང། །ནད་
[048-162a6] མ་མཆིས་པ་ཐོབ་ཅིང་ནད་ཀྱིས་མི་གདབ་དང། །ཚེ་དཔག་མ་མཆིས་པ་དང་རྒུད་པར་མི་འགྱུར་འཚལ། །རྒྱལ་པོས་ཚིག་ཐོས་ཤིན་ཏུ་སྡུག་བསྔལ་ཉམ་ཐག་སྟེ། །གཞོན་
[048-162a7] ནུ་གནས་མིན་སློང་བས་བདག་ལ་མཐུ་མེད་དོ། །བསྐལ་པར་གནས་པའི་དྲང་སྲོང་རྣམས་ཀྱང་ན་མ་དུ་ཡང། །རྒ་ན་འཆི་བའི་འཇིགས་དང་རྒུད་ལས་མ་ཐར་ཏོ། །རྒ་ན་


[048-162b0] [162B] 
[048-162b1] །ལྷ་གཅིག་གལ་ཏེ་མཆོག་བཞི་འདི་དག་མི་སྩོལ་ན། །གཞན་ཡང་མཆོག་ཅིག་གསོལ་གྱི་རྒྱལ་པོ་གསན་དུ་གསོལ། །འདི་ནས་
[048-162b2] ཤི་འཕོས་ཉིང་མཚམས་སྦྱོར་བར་མི་འགྱུར་མཛོད། །མི་ཡི་དམ་པས་ཚིག་ནི་དེ་སྐད་ཐོས་པ་དང། །སྲེད་པ་བསྲབས་ཏེ་བུ་ལ་ཆགས་པ་ཡོངས་སུ་ཆོད། །ཕན་བྱེད་འགྲོ་བ་ཐར་
[048-162b3] བྱེད་རྗེས་སུ་ཡི་རང་ངོ། །ཁྱོད་ཀྱི་བསམ་པ་རྣམས་ནི་ཡོངས་སུ་རྫོགས་གྱུར་ཅིག་དགེ་སློང་དག་དེ་ནས་བྱང་ཆུབ་སེམས་དཔའ་སླར་སོང་སྟེ་རང་གི་ཁྱིམ་དུ་ཕྱིན་ནས་མལ་ན་
[048-162b4] འདུག་པ་དང། དེ་སོང་བའམ་འོངས་པར་སུས་ཀྱང་མ་ཚོར་རོ། །དགེ་སློང་དག་དེའི་ནམ་ནངས་པ་དང། རྒྱལ་པོ་ཟས་གཙང་མས་ཤཱཀྱའི་ཚོགས་ཐམས་ཅད་བསགས་ཏེ་དེའི་
[048-162b5] ལོ་རྒྱུས་རྣམས་སྨོས་ནས་གཞོན་ནུ་ནི་མངོན་པར་འབྱུང་ན། ད་ཇི་ལྟར་བྱ་ཞེས་སྨྲས་སོ། །ཤཱཀྱ་རྣམས་ཀྱིས་སྨྲས་པ། ལྷ། བསྲུང་བར་བགྱིའོ། །དེ་ཅིའི་སླད་དུ་ཞེ་ན། ཤཱཀྱའི་
[048-162b6] ཚོགས་འདི་ནི་མང་ལ། དེ་ནི་གཅིག་པུར་གྱུར་བས་མཐུས་མངོན་པར་འབྱུང་བའི་ནུས་པ་དེ་ལ་མ་མཆིས་སོ། །དེ་ནས་ཤཱཀྱ་དེ་དག་དང། རྒྱལ་པོ་ཟས་གཙང་མས་ཤཱཀྱ་
[048-162b7] གཞོན་ནུ་འཐབ་ཆོས་སྦྱངས་པ། འོས་སུ་གྱུར་པ། འཕོང་བསླབ་པ་ཚན་པོ་ཆེ་ཆེན་པོའི་སྟོབས་དང་ལྡན་པ་ལྔ་བརྒྱ་བྱང་ཆུབ་སེམས་དཔའ་བསྲུང་བའི་ཕྱིར་གྲོང་ཁྱེར་གྱི་ཤར་


[048-163a0] [163A] 
[048-163a1] ༄༅། །སྒོར་བཀོད་དེ། བྱང་ཆུབ་སེམས་དཔའ་བསྲུང་བའི་ཕྱིར་ཤཱཀྱ་གཞོན་ནུ་རེ་རེ་ལའང་འཁོར་ཤིང་རྟ་ལྔ་བརྒྱ་བརྒྱ་དང། ཤིང་རྟ་རེ་རེ་ལའང་འཁོར་དཔུང་
[048-163a2] བུ་ཆུང་ལྔ་བརྒྱ་ལྔ་བརྒྱ་བཀོད་དོ། །བྱང་ཆུབ་སེམས་དཔའ་བསྲུང་བའི་ཕྱིར་དེ་བཞིན་དུ་གྲོང་ཁྱེར་གྱི་ལྷོ་དང། ནུབ་དང་བྱང་གི་སྒོར་ཡང་ཤཱཀྱ་གཞོན་ནུ་འཐབ་ཆོས་སྦྱངས་པ་
[048-163a3] འོས་སུ་གྱུར་པ། འཕོང་བསླབ་པ། ཚན་པ་ཆེ་ཆེན་པོའི་སྟོབས་དང་ལྡན་པ་ལྔ་བརྒྱ་ལྔ་བརྒྱ་དང། ཤཱཀྱ་གཞོན་ནུ་རེ་རེ་ལའང་འཁོར་ཤིང་རྟ་ལྔ་བརྒྱ་ལྔ་བརྒྱ་དང། ཤིང་རྟ་
[048-163a4] རེ་རེ་ལའང་འཁོར་དཔུང་བུ་ཆུང་ལྔ་བརྒྱ་ལྔ་བརྒྱ་བཀོད་དོ་།བྱང་ཆུབ་སེམས་དཔའ་བསྲུང་བའི་ཕྱིར་ཤཱཀྱ་རྒན་རབས་རྒན་རབས་རྣམས་ཀྱང་ལམ་གྱི་བཞི་མདོ་དང། སུམ་
[048-163a5] མདོ་དང། ལམ་པོ་ཆེ་མང་པོ་ཐམས་ཅད་ན་སྡོད་ཅིང་འཁོད་དོ་།རྒྱལ་པོ་ཟས་གཙང་མའང་ཤཱཀྱ་གཞོན་ནུ་ལྔ་བརྒྱས་བསྐོར་ཅིང་མདུན་གྱིས་བལྟས་ཏེ་རྟ་དང། གླང་
[048-163a6] པོ་ཆེ་དག་ལ་ཞོན་ནས་རང་གི་ཁྱིམ་སྒོ་ན་མེལ་ཚེ་བྱེད་དོ་།སྐྱེ་རྒུའི་བདག་མོ་ཆེན་མོ་གཽ་ཏ་མིས་ཀྱང་རང་གི་བྲན་མོའི་ཚོགས་ལ་སྨྲས་པ། མར་མེ་དྲི་མ་མེད་པ་བུས་ལ་ནོར་
[048-163a7] དུ་ཐམས་ཅད་རྒྱལ་མཚན་རྩེ་མོར་ཐོགས། །མུ་ཏིག་རྒྱན་ཕྲེང་རྣམས་ཀྱང་སྦྱངས་ལ་ཁྱིམ་འདི་ཀུན་ཏུ་འོད་ཀྱིས་སྣང་བར་བྱོས་།གླུ་དབྱངས་དག་ཀྱང་སྦྱོར་ལ་དོ་མདོ་


[048-163b0] [163B] 
[048-163b1] །གཞོན་ནུ་ཅི་ནས་མ་ཚོར་བར་ནི་འགྲོ་བར་མི་འགྱུར་ཚུལ་དུ་སྲུང་བགྱིས། །གོ་བགོས་ལག་ན་ལག་ཆ་རལ་གྲི་དང། མདུང་ཐུང་མདའ་
[048-163b2] དང་མཚོན་ཆ་རྩེ་གཉིས་ཐོགས། །སྡུག་པའི་བུ་ནི་བསྲུང་བར་བྱ་བའི་ཕྱིར། །ཀུན་ཀྱང་རབ་ཏུ་སྒྲིམ་པ་ཆེན་པོ་གྱིས། །སྒོ་ཀུན་ཆོད་ལ་གཏན་པ་དམ་དུ་ཆུད། །སྒོ་འཕར་སྲ་བ་རྐེད་
[048-163b3] པར་གཏན་ཆུག་ལ། །དུས་ལ་མ་བབ་པར་ནི་སྒོམ་དབྱེ། །སེམས་ཅན་དམ་པ་འདི་ནི་ཤོར་ཏ་རེ། །ནོར་བུ་དོ་ཤལ་མུ་ཏིག་དོ་ཤལ་ཐོགས། །མེ་ཏོག་ཟླ་གམ་སེངྒེ་ཤིང་ལོ་རེས། །
[048-163b4] སྐ་རགས་སོར་གདུབ་སྣ་རྒྱན་ཆིངས་ཤིང་ཐོགས། །རྐང་གདུབ་དག་ཀྱང་ཤིན་ཏུ་ལེགས་པར་ཐོགས། །ལྷ་མི་ཕན་པ་གླང་པོ་དྲེགས་བཞིན་འགྲོ་གལ་ཏེ་གློ་བུར་མངོན་པར་བྱུང་
[048-163b5] ང་རེ༑ ༑ཅི་ནས་མི་བདེ་རྙེད་པར་མ་གྱུར་པར། །དེ་ལྟ་དེ་ལྟར་ནན་ཏན་ཆེར་གྱིས་ཤིག་བུད་མེད་གང་དག་མདུང་ཐུང་ཐོགས་པ་དག་དྲི་མ་མེད་པ་མལ་ན་འདུག་པ་བསྐོར། །ཅི་
[048-163b6] ནས་གཉིད་ཀྱིས་ལོག་པར་མ་གྱུར་པར། །ཕྱེ་མ་ལེབ་བཞིན་མིག་གིས་བསྲུང་བར་གྱིས། །རྒྱལ་བུ་འདི་ནི་བསྲུང་བར་བྱ་བའི་ཕྱིར་།ཁྱིམ་འདིར་རིན་པོ་ཆེ་ཡི་དྲ་བ་བྲོས། །གླིང་བུ་
[048-163b7] དག་ཀྱང་རབ་ཏུ་བུད་ཅིང་ལོངས། །དེ་མོད་རྡུལ་དང་བྲལ་བ་སྲུང་བར་གྱིས། །ཕན་ཚུན་གཅིག་ལ་གཅིག་ནི་སྤྲོན་བྱོས་ཏེ། །དོ་མོད་མ་ཉལ་ཤིན་ཏུ་སྲུང་བ་གྱིས། །རྒྱལ་སྲིད་དང་ནི་


[048-164a0] [164A] 
[048-164a1] ༄༅། །ཡུལ་འཁོར་སྤངས་ནས་སུ། །ཁྱིམ་ནས་མངོན་དུ་འབྱུང་བར་གྱུར་ཏ་རེ། །འདི་ནི་མངོན་པར་བྱུང་བར་གྱུར་ན་ཀོ་རྒྱལ་པོའི་ཕོ་བྲང་འདི་ཀུན་ཉམས་མི་
[048-164a2] དགའ༑ ༑རྒྱལ་པོའི་རིགས་རྒྱུད་ཡུན་རིང་གནས་པ་ཡང། །རྒྱལ་པོའི་རིགས་དང་རྒྱུད་ནི་ཆད་པར་འགྱུར། །དགེ་སློང་དག་དེ་ནས་གནོད་སྦྱིན་གྱི་སྡེ་དཔོན་ལྔ་རྩེན་ལ་སོགས་
[048-164a3] པ་གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང་འཕྲོག་མའི་བུ་ལྔ་བརྒྱ་རྣམས་གཅིག་ཏུ་འདུས་ནས་འདི་སྐད་ཅེས་སྨྲས་ཏེ། གྲོགས་པོ་དག་དོ་མོད་བྱང་ཆུབ་སེམས་
[048-164a4] དཔའ་མངོན་པར་འབྱུང་གི་ཁྱེད་ཅག་དེ་ལ་མཆོད་པ་བྱེད་པའི་ལས་ལ་སྤྲོ་བ་གྱིས་ཤིག་རྒྱལ་པོ་ཆེན་པོ་བྮིའང་ལྕང་ལོ་ཅན་གྱི་ཕོ་བྲང་དུ་ཞུགས་ནས་གནོད་སྦྱིན་གྱི་
[048-164a5] འཁོར་ཆེན་པོ་ལ་སྨྲས་པ། གྲོགས་པོ་དག། དོ་མོད་བྱང་ཆུབ་སེམས་དཔའ་མངོན་པར་འབྱུང་གི་ཁྱེད་ཀྱིས་བཅིབས་པའི་རྐང་ལག་ནས་ཐེག་ལ་འབྱུང་བར་གྱིས་ཤིག་
[048-164a6] གནོད་སྦྱིན་གྱི་འཁོར་གྱིས་སྨྲས་པ། སྐུ་ནི་སྲེད་མེད་བུ་ཡི་སྟོབས་ལྡན་རྡོ་རྗེ་ལྟ་བུར་མི་ཕྱེད་སྲ་ལ་ལྕི། །སེམས་ཅན་ཀུན་གྱི་དམ་པ་དེ་ནི་བརྩོན་འགྲུས་སྟོབས་ལྡན་གཡོ་བ་
[048-164a7] མི་མངའ་སྟེ། །རི་ཡི་དམ་པ་ལྷུན་པོ་ཆེན་པོ་རྨང་ནས་ཕྱུང་སྟེ་ནམ་མཁར་གཟུང་ནུས་ཀྱི། །རྒྱལ་བའི་ཡོན་ཏན་ལྷུན་པོ་རི་ལྕི་བསོད་ནམས་ཡེ་ཤེས་གནས་པ་སུས་ཀྱང་གང་


[048-164b0] [164B] 
[048-164b1] །རྣམ་ཐོས་ཀྱི་བུས་སྨྲས་པ། མི་གང་ང་རྒྱལ་འགྱིང་བ་དེ་ལ་སྟོན་པ་ལྕི། །གང་དག་དགའ་གུས་གནས་པ་དེ་དག་ཡང་བར་ཚོར། །བསམ་པ་ཐག་པས་བརྩོན་པར་
[048-164b2] བྱོས་ལ་གུས་པ་ཡིས། །བྱ་ཡིས་ཤ་ཁམ་བཞིན་དུ་ཡང་བར་ཤེས་པར་གྱིས། །ཁོ་བོ་མདུན་ནས་འགྲོ་ཡིད་ཁྱེད་ཅག་རྣམས་ཀྱིས་བཅིབས་པ་ཐེག་བྱང་ཆུབ་སེམས་དཔའ་མངོན་
[048-164b3] པར་འབྱུང་ཚེ་བསོད་ནམས་མང་པོ་གསོག་དགེ་སློང་དག་དེ་ནས་ལྷའི་དབང་པོ་བརྒྱ་བྱིན་གྱིས་སུམ་ཅུ་རྩ་གསུམ་གྱི་ལྷ་རྣམས་ལ་སྨྲས་པ། ཀྱེ་གྲོགས་པོ་དག་དོ་མོད་བྱང་ཆུབ་
[048-164b4] སེམས་དཔའ་མངོན་པར་འབྱུང་གི་དེ་ལ་ཁྱེད་ཐམས་ཅད་མཆོད་པའི་ལས་ལ་སྤྲོ་བར་གྱིས་ཤིག་དེ་ན་ལྷའི་བུ་ཞི་བའི་བློ་གྲོས་ཞེས་བྱ་བ་དེས་འདི་སྐད་ཅེས་སྨྲས་སོ། །བདག་
[048-164b5] གིས་ནི་སེར་སྐྱའི་གནས་ཀྱི་གྲོང་ཁྱེར་ཆེན་པོའི་སྐྱེས་པ་དང་བུད་མེད་དང། ཁྱེའུ་དང། བུ་མོ་ཐམས་ཅད་གཉིད་ཀྱིས་ལོག་པར་བགྱིའོ། །ལྷའི་བུ་རྩེ་བ་བཀོད་པ་ཞེས་བྱ་བ་
[048-164b6] དེས་འདི་སྐད་ཅེས་སྨྲས་སོ། །བདག་གིས་ནི་རྟ་དང། གླང་པོ་ཆེ་དང། བོང་བུ་དང། རྔ་མོ་དང། བ་ལང་དང། མ་ཧེ་དང། སྐྱེས་པ་དང། བུད་མེད་དང། ཁྱེའུ་དང། བུ་མོ་རྣམས་
[048-164b7] ཀྱི་སྒྲ་མི་གྲག་པར་བགྱིའོ། །ལྷའི་བུ་བཀོད་པའི་བློ་གྲོས་ཞེས་བྱ་བ་དེས་འདི་སྐད་ཅེས་སྨྲས་སོ། །བདག་གིས་ནི། ནམ་མཁའི་དཀྱིལ་དུ་ཤིང་རྟ་ཆེན་པོ་བདུན་རིན་པོ་ཆེའི་སྟེགས་


[048-165a0] [165A] 
[048-165a1] ༄༅། །བུས་འཁོར་བར་བསྐོར་བ། ནོར་བུ་རིན་པོ་ཆེ་མེ་ཤེལ་གྱི་འོད་འབར་བ། གདུགས་དང། རྒྱལ་མཚན་དང། བ་དན་བསྒྲེང་བ། མེ་ཏོག་སྣ་ཚོགས་ཆལ་པར་
[048-165a2] བཀྲམ་པ། པོག་པོར་ནས་བདུག་སྤོས་སྣ་ཚོགས་ཀྱིས་བདུགས་པ་དག་བྱང་ཆུབ་སེམས་དཔའ་ལམ་གང་ནས་འབྱུང་བའི་ལམ་དེར་བཀོད་པ་བགྱིའོ་།ཀླུའི་རྒྱལ་པོ་ས་སྲུང་གི་
[048-165a3] བུ་ཞེས་བྱ་བས་འདི་སྐད་ཅེས་སྨྲས་སོ། །བདག་གིས་ནི་བདག་ཉིད་ཀྱི་སྣ་ལ་ཁང་པ་བརྩེགས་པ་དཔག་ཚད་སུམ་ཅུ་རྩ་གཉིས་ཕ་བགྱིས་ཏེ་དེར་ལྷའི་བུ་མོ་དག་བཀོད་ལ་སིལ་
[048-165a4] སྙན་དང། གླུ་དབྱངས་ལེན་དུ་སྩལ་ཅིང་གླུ་དང་རོལ་མོའི་དབྱངས་སྒྲ་ཆེན་པོས་བྱང་ཆུབ་སེམས་དཔའ་ལ་རིམ་གྲོ་དང་བསྙེན་བཀུར་བགྱིད་ཅིང་མཆི་བར་བགྱིའོ། །ལྷའི་དབང་
[048-165a5] པོ་བརྒྱ་བྱིན་ཉིད་ཀྱིས་འདི་སྐད་ཅེས་སྨྲས་སོ། །ཁོ་བོས་ནི་སྒོ་དབྱེའོ། །ལམ་མཚོན་པར་བྱའོ། །ལྷའི་བུ་ཆོས་སྤྱོད་ཀྱིས་འདི་སྐད་ཅེས་སྨྲས་སོ། །བདག་གིས་ནི་བཙུན་
[048-165a6] མོའི་འཁོར་རྣམས་མི་སྡུག་པར་བསྟན་པར་བགྱིའོ། །ལྷའི་བུ་ཡང་དག་སྐུལ་པོས་སྨྲས་པ། བདག་གིས་ནི་བྱང་ཆུབ་སེམས་དཔའ་གཟིམས་མལ་ནས་བཞེངས་པར་
[048-165a7] གསོལ་བར་བགྱིའོ། །དེ་ན་ཀླུའི་རྒྱལ་པོ་ཆུ་ལྷ་དང། ཀླུའི་རྒྱལ་པོ་གཟི་ཅན་དང། ཀླུའི་རྒྱལ་པོ་རྒྱ་མཚོ་དང། ཀླུའི་རྒྱལ་པོ་མ་དྲོས་པ་དང། ཀླུའི་རྒྱལ་པོ་དགའ་བོ་དང་


[048-165b0] [165B] 
[048-165b1] །བདག་ཅག་གིས་ནི་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་དུས་ཀྱི་རྗེས་སུ་འབྲང་བའི་ཙནྡན་གྱི་སྤྲིན་མངོན་པར་སྤྲུལ་ཏེ་ཙནྡན་
[048-165b2] སྦྲུལ་གྱི་སྙིང་པོའི་ཕྱེ་མའི་ཆར་དབབ་བོ། །དགེ་སློང་དག་དེ་ལྟར་ལྷ་དང། ཀླུ་དང། གནོད་སྦྱིན་དང། དྲི་ཟ་རྣམས་ཀྱིས་རྣམ་པ་འདི་ལྟ་བུའི་བསམ་པ་ངེས་པ་བསམ་སྟེ་བརྩམས་
[048-165b3] སོ༑ ༑བྱང་ཆུབ་སེམས་དཔའ་ཆོས་སེམས་པ་ལ་ཞུགས་པ། གླུ་དབྱངས་ལེན་པའི་ཁང་བཟང་ན་མལ་བདེ་བ་ལ་འདུག་པ། བཙུན་མོའི་འཁོར་གྱི་ནང་ན་འདུག་པ་ནི་སྔོན་གྱི་སངས་
[048-165b4] རྒྱས་ཀྱི་སྤྱོད་པ་རྣམ་པར་སེམས་ཤིང་སེམས་ཅན་ལ་ཕན་པ་བྱ་བ་རྗེས་སུ་སེམས་ལ་སྔོན་གྱི་སྨོན་ལམ་གྱི་ཚིག་བཞི་མངོན་དུ་བྱེད་དོ། །བཞི་གང་ཞེ་ན། སྔོན་ང་རང་བྱུང་གི་
[048-165b5] བདག་པོ་འདོད་ཅིང་ཐམས་ཅད་མཁྱེན་པ་ཉིད་དོན་དུ་གཉེར་བ་ན་གོ་ཆ་འདི་ལྟ་བུ་བགོས་པར་གྱུར་ཏེ། སེམས་ཅན་སྡུག་བསྔལ་བ་དག་མཐོང་ནས་ཀྱེ་མའོ། །བདག་གིས་འཇིག་
[048-165b6] རྟེན་གནས་པ་བཅིངས་ཏེ་འཁོར་བའི་བཙོན་ར་ཆེན་པོར་བཅུག་པ་ལ་འཁོར་བའི་བཙོན་ར་དྲལ་ཏེ་བཅིངས་པ་བཀྲོལ་བའི་སྒྲ་བསྒྲག་གོ་སྲེད་པའི་ཞགས་པ་དང། སྒྲོག་དམ་
[048-165b7] པོས་བཅིངས་པའི་སེམས་ཅན་རྣམས་ཀྱང་རབ་ཏུ་དགྲོལ་ལོ། །ཞེས་བྱ་བ་སྔོན་གྱི་སྨོན་ལམ་གྱི་ཚིག་དང་པོ་འདི་མངོན་དུ་གྱུར་ཏོ། །ཀྱེ་མའོ་བདག་གིས་འཇིག་རྟེན་མ་རིག་


[048-166a0] [166A] 
[048-166a1] ༄༅། །པའི་མུན་པ་མུན་ནག་ཐིབས་པོ་ཆེན་པོར་ཞུགས་པ། མི་ཤེས་པའི་ལིང་ཐོག་དང་རབ་རིབ་ཀྱིས་མིག་བསྒྲིབས་པ། ཤེས་རབ་ཀྱི་མིག་དང་བྲལ་བ། མ་རིག་པ་
[048-166a2] དང་གཏི་མུག་གིས་ལྡོངས་པ་ལ་ཆོས་ཀྱི་སྣང་བ་ཆེན་པོ་བྱ་ཞིང་ཡེ་ཤེས་ཀྱི་སྒྲོན་མའང་ཉེ་བར་བསྒྲུབས་ལ། རྣམ་པར་ཐར་པའི་སྒོ་གསུམ་ཤེས་པའི་མིག་སྨན་རི་ལུ་དང། སྨན་
[048-166a3] ཐབས་དང་ཤེས་རབ་དང། ཡེ་ཤེས་དང་ལྡན་པ་བཏང་སྟེ། མ་རིག་པའི་མུན་པ་མུན་ནག་དང། གཏི་མུག་གི་མུན་པ་དང། རབ་རིབ་དང་ལིང་ཏོག་དང། རྙོག་པ་ཐམས་
[048-166a4] ཅད་བསལ་ནས་ཤེས་རབ་ཀྱི་མིག་རྣམ་པར་སྦྱང་ངོ་ཞེས་བྱ་བ་སྔོན་གྱི་སྨོན་ལམ་གྱི་ཚིག་གཉིས་པ་འདི་མངོན་དུ་གྱུར་ཏོ། །ཀྱེ་མའོ་བདག་གིས་འཇིག་རྟེན་ང་རྒྱལ་གྱི་
[048-166a5] རྒྱལ་མཚན་བསྒྲེང་བ། ངར་འཛིན་པ་དང་ང་ཡིར་འཛིན་པ་ལ་མངོན་པར་ཞེན་པ། བདག་དང་བདག་གིར་འཛིན་པ་དང་ལྡན་པའི་ཡིད་ཅན། འདུ་ཤེས་དང། སེམས་དང་
[048-166a6] ལྟ་བ་ཕྱིན་ཅི་ལོག་གིས་ཕྱིན་ཅི་ལོག་ཏུ་གྱུར་པ། བཟུང་བ་ངན་པས་ཟིན་པ་ལ་འཕགས་པའི་ལམ་བསྟན་ཏེ། ངའོ་སྙམ་པའི་ང་རྒྱལ་བསྙིལ་བར་བྱའོ་ཞེས་བྱ་བ་སྔོན་གྱི་
[048-166a7] སྨོན་ལམ་གྱི་ཚིག་གསུམ་པ་འདི་མངོན་དུ་གྱུར་ཏོ༑ ༑ཀྱེ་མའོ་བདག་གིས་འཇིག་རྟེན་རྣམ་པར་མ་ཞི་བ། ཐགས་འཁྲུགས་པ་ལྟ་བུར་གྱུར་པ། དྲུ་གུ་འཛིངས་པ་ལྟ་


[048-166b0] [166B] 
[048-166b1] འོང་བ་དང་འགྲོ་བར་གྱུར་པ། འཇིག་རྟེན་འདི་ནས་འཇིག་རྟེན་ཕ་རོལ་དང། འཇིག་རྟེན་ཕ་རོལ་ནས་འཇིག་རྟེན་འདིར་ཀུན་ཏུ་རྒྱུག་ཅིང་འཁོར་ལ་འཁོར་བ་ལས་
[048-166b2] མི་ལྡོག་པ་མགལ་མེའི་འཁོར་ལོ་ལྟ་བུར་གྱུར་པ་ལ་ཉེ་བར་ཞི་བར་བྱེད་པའི་ཤེས་རབ་ཀྱིས་ཆོག་པར་བྱེད་པའི་ཆོས་ཀྱང་བསྟན་ཏོ་ཞེས་བྱ་བ་སྔོན་གྱི་སྨོན་ལམ་གྱི་ཚིག་བཞི་པ་
[048-166b3] འདི་མངོན་དུ་གྱུར་ཏེ། སྔོན་གྱི་སྨོན་ལམ་གྱི་ཚིག་བཞི་པོ་དེ་དག་མངོན་དུ་གྱུར་ཏོ། །སྐད་ཅིག་དེ་ལ་ལྷའི་བུ་ཆོས་སྤྱོད་དང། གནས་གཙང་མའི་རིས་ཀྱི་ལྷའི་བུ་རྣམས་ཀྱིས་བཙུན་
[048-166b4] མོའི་འཁོར་མི་སྡུག་པར་བསྒྱུར་ཏེ་མི་སྡུག་པར་གནས་པ་དང། སྨད་པའི་གཟུགས་སུ་བསྟན་ནས་ནམ་མཁའ་ལ་འཁོད་དེ་བྱང་ཆུབ་སེམས་དཔའ་ལ་ཚིགས་སུ་བཅད་དེ་སྨྲས་པ་
[048-166b5] དེ་ནས་ལྷའི་བུ་རྫུ་འཕྲུལ་ཆེ་རྣམས་ཀྱིས། །པདྨ་རྒྱས་པ་ཡངས་པའི་སྤྱན་ལ་སྨྲས། །དུར་ཁྲོད་དབུས་འདིར་བཞུགས་པར་གྱུར་ལགས་ན། །ཁྱོད་ནི་ཇི་ལྟར་དགྱེས་པ་སྐྱེ་བར་འགྱུར། །
[048-166b6] ལྷ་ཡི་དབང་ཕྱུག་རྣམས་ཀྱིས་དེ་བསྐུལ་ནས། །ཡུད་ཙམ་བཙུན་མོའི་འཁོར་ལ་ལྟ་ཞིང་རྟོག་བལྟས་ནས་སྨད་པར་གྱུར་པ་དེ་དག་མཐོང། །དུར་ཁྲོད་གནས་པར་གྱུར་པ་བདེན་
[048-166b7] སྙམ་བྱེད། །བྱང་ཆུབ་སེམས་དཔའ་ཐམས་ཅད་དང་ལྡན་པའི་བུད་མེད་ཀྱི་ཚོགས་ལ་རྣམ་པར་བལྟས་པ་དང། ཁ་ཅིག་ནི་གོས་ལྷུང་བར་གྱུར། ཁ་ཅིག་ནི་སྐྲ་ཞིག་ཁ་ཅིག་


[048-167a0] [167A] 
[048-167a1] ༄༅། །ནི་རྒྱན་བྲུལ། ཁ་ཅིག་ནི་ཅོད་པན་ལྷུང། ཁ་ཅིག་ནི་ཕྲག་པ་མི་སྡུག་པར་གྱུར། ཁ་ཅིག་ནི་ལུས་རྣམ་པར་འཁྲུགས། ཁ་ཅིག་ནི་བཞིན་མི་སྡུག་པར་
[048-167a2] གནས༑ ཁ་ཅིག་ནི་མིག་གྱུར། ཁ་ཅིག་ནི་ཁ་ཆུ་ཟག་ཁ་ཅིག་ནི་སྡུར། ཁ་ཅིག་ནི་ལུད་པ་ལུ། ཁ་ཅིག་ནི་གོད། ཁ་ཅིག་ནི་བརྡོལ། ཁ་ཅིག་ནི་སོ་འཁྲིག་ཁ་ཅིག་
[048-167a3] ནི་བཞིན་མདོག་འགྱུར། ཁ་ཅིག་ནི་གཟུགས་མི་སྡུག་པར་གྱུར་ཏེ་ལག་པ་རིང་པོར་གྱུར། ཁ་ཅིག་ནི་རྐང་པ་ཕྲལ། ཁ་ཅིག་ནི་མགོ་ཕྱུང་ཁ་ཅིག་ནི་མགོ་གཡོགས་
[048-167a4] ཁ་ཅིག་ནི་བཞིན་གྱི་དབྱིབས་གྱུར། ཁ་ཅིག་ནི་ལུས་མ་རུང་བར་གྱུར། ཁ་ཅིག་ནི་ལུས་སྒྲེན་མོར་གྱུར། ཁ་ཅིག་ནི་ལུས་བསྐུམས་ཤིང་སྡུར། ཁ་ཅིག་ནི་རྫ་རྔ་ལ་
[048-167a5] འཁྱུད་ནས་ལུས་གན་རྐྱལ་དུ་འགྱེལ། ཁ་ཅིག་ནི་པི་ཝང་དང་རྒྱུད་གསུམ་པའི་སྟེང་དུ་ལག་པ་བརྐྱང། ཁ་ཅིག་ནི་གླིང་བུ་ལ་སོས་འདེབས། ཁ་ཅིག་ནི་རོལ་མོའི་
[048-167a6] ཆ་བྱེད་ཀིམྤ་ལ་དང། ན་ཀུ་ལ་དང། འཁར་བའི་སིལ་ཁྲོལ་དང་ཕེག་ལ་འཛིན། ཁ་ཅིག་ནི་མིག་འཛུམ་ཞིང་འབྱེད་ལ་འགྱུར། ཁ་ཅིག་ནི་ཁ་གདངས་པར་གྱུར་
[048-167a7] ཏེ༑ དེ་ལྟར་ས་ལ་མི་སྡུག་པར་གནས་པར་གྱུར་པའི་བཙུན་མོའི་འཁོར་ལ་ལྟ་ཞིང་བྱང་ཆུབ་སེམས་དཔའ་དུར་ཁྲོད་ཀྱི་འདུ་ཤེས་སྐྱེད་དོ། །དེ་ལ་འདི་སྐད་ཅེས་བྱ་སྟེ་


[048-167b0] [167B] 
[048-167b1] །སྙིང་རྗེས་ཤུགས་ཕྱུང་ནས་ནི་འདི་སྐད་སྨྲས། །ཨེ་མ་སྐྱེ་རྒུ་དག་ནི་སྡུག་བསྔལ་གྱུར། །སྲིན་མོའི་ཚོགས་ལ་དགའ་བ་ཇི་ལྟར་
[048-167b2] རྙེད༑ ༑འདོད་པའི་ཡོན་ཏན་ཡོན་མིན་ཡོན་ཏན་འཛིན། །གཏི་མུག་མུན་པས་རབ་བསྒྲིབས་བློ་གྲོས་ངན། །དཔེར་ན་བྱ་ནི་བྱ་རྒྱར་ཚུད་པ་བཞིན། །ནམ་ཡང་འབྱུང་བ་རྙེད་པར་
[048-167b3] འགྱུར་མ་ཡིན།། །།འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་པ། དེ་ནས་བྱང་ཆུབ་སེམས་དཔའ་ཆོས་སྣང་བའི་སྒོ་འདིས་ཡང་བཙུན་
[048-167b4] མོའི་འཁོར་ལོ་རྟོག་ཅིང་སྙིང་རྗེ་ཆེན་པོའི་སྨྲེ་བས་སེམས་ཅན་གྱི་ཕྱིར་སྨྲེ་སྟེ། འདི་ནི་བྱིས་པ་དེ་དག་ནི་གསོད་པ་སྟེ། གསད་པའི་གནས་སུ་གསང་པར་བྱ་བ་གསོད་པ་དང་
[048-167b5] མཚུངས་སོ། །འདི་ན་བྱིས་པ་དེ་དག་ནི་ཆགས་པ་སྟེ། ངན་སྐྱུག་གིས་གང་བའི་སྣོད་རི་མོ་ཅན་རྣམས་ལ་མི་མཁས་པ་ཆགས་པ་དང་མཚུངས་སོ། །འདི་ན་བྱིས་པ་དེ་དག་ནི་
[048-167b6] འབྱིང་བ་སྟེ། གླང་པོ་ཆེ་ཆུར་བྱིང་པ་དང་མཚུངས་སོ། །འདི་ནི་བྱིས་པ་དེ་དག་ནི་བཙས་པ་སྟེ། བཙོན་རའི་ནང་གི་བཙོན་བཙས་པ་དང་མཚུངས་སོ། །འདི་ན་བྱིས་པ་དེ་དག་ནི་
[048-167b7] མངོན་པར་དགའ་བ་སྟེ། ཕག་མི་གཙང་བ་ལ་དགའ་བ་དང་མཚུངས་སོ། །འདི་ན་བྱིས་པ་དེ་དག་ནི་ཆགས་པ་སྟེ། ཁྱི་ཀེང་རུས་ལ་ཆགས་པ་དང་མཚུངས་སོ། །འདི་ན་བྱིས་


[048-168a0] [168A] 
[048-168a1] ༄༅། །པ་དེ་དག་ནི་རབ་ཏུ་ལྷུང་བ་སྟེ། ཕྱེ་མ་ལེབ་མར་མེའི་མེ་ལྕེར་ལྷུང་བ་དང་མཚུངས་སོ། །འདི་ན་བྱིས་པ་དེ་དག་ནི་ཐོགས་པ་སྟེ། སྤྲེའུ་རྙོང་ལ་ཐོགས་
[048-168a2] པ་དང་མཚུངས་སོ། །འདི་ན་བྱིས་པ་དེ་དག་ནི་ཡོངས་སུ་བཟུང་བ་སྟེ། ཉ་རྒྱས་ཟིན་པ་དང་མཚུངས་སོ། །འདི་ན་བྱིས་པ་དེ་དག་ནི་ཡོངས་སུ་གཏུབས་པ་སྟེ། ཤ་ཚོང་གི་
[048-168a3] གནས་ཀྱི་ལུག་དང་མཚུངས་སོ། །འདི་ན་བྱིས་པ་དེ་དག་ནི་བཙུགས་པ་སྟེ། སྡིག་པ་བྱེད་པ་གསལ་ཤིང་གི་རྩེ་མོ་ལ་བཙུགས་པ་དང་མཚུངས་སོ། །འདི་ན་བྱིས་པ་དེ་
[048-168a4] དག་ནི་འདམ་དུ་འབྱིང་ཞིང་ཐོགས་པ་སྟེ། གླང་པོ་ཆེ་རྒན་པོ་འདམ་དུ་སོང་བ་དང་མཚུངས་སོ། །འདི་ན་བྱིས་པ་དེ་དག་ནི་ཕོངས་པ་སྟེ། རྒྱ་མཚོ་ཆེན་པོར་གྲུའི་སྣམ་
[048-168a5] བུ་ཞིག་པ་དང་མཚུངས་སོ། །འདི་ན་བྱིས་པ་དེ་དག་ནི་རབ་ཏུ་ལྷུང་བ་སྟེ། དམུས་ལོང་གཡང་ས་ཆེན་པོར་ལྷུང་བ་དང་མཚུངས་སོ། །འདི་ན་བྱིས་པ་དེ་དག་ནི་ཡོངས་
[048-168a6] སུ་ཟད་པར་འགྱུར་བ་སྟེ། སའི་སྟེང་གི་མཚམས་སུ་སོང་བའི་ཆུ་དང་མཚུངས་སོ། །འདི་ན་བྱིས་པ་དེ་དག་ནི་ངུ་བ་འཐུལ་བ་སྟེ་བསྐལ་པ་ཟད་པའི་ས་ཆེན་པོ་དང་
[048-168a7] མཚུངས་སོ། །འདི་ན་བྱིས་པ་དེ་དག་ནི་འཁོར་བ་སྟེ། རྫ་མཁན་གྱི་འཁོར་ལོའི་ཤུགས་དང་མཚུངས་སོ། །འདི་ན་བྱིས་པ་དེ་དག་ནི་འབྲོག་རྩོལ་བ་སྟེ། དམུས་


[048-168b0] [168B] 
[048-168b1] །འདི་ན་བྱིས་པ་དེ་དག་ནི་བཏགས་ཤིང་འཁོར་བ་སྟེ། ཁྱི་ལྟོང་གིས་བཏགས་པ་དང་མཚུངས་སོ། །འདི་ན་བྱིས་པ་དེ་དག་ནི་རྙིས་པ་སྟེ་
[048-168b2] དཔྱིད་ཀྱི་རྩྭ་དང་ནགས་ཚལ་དང་མཚུངས་སོ། །འདི་ན་བྱིས་པ་དེ་དག་ནི་ཡོངས་སུ་ཉམས་པ་སྟེ། མར་གྱི་ངོའི་ཟླ་བ་དང་མཚུངས་སོ། །འདི་དག་ནི་བྱིས་པ་རྣམས་ལ་ཟ་བ་
[048-168b3] སྟེ༑ ཀླུ་ལ་ནམ་མཁའ་ལྡིང་དང་མཚུངས་སོ། ༑འདི་དག་ནི་བྱིས་པ་རྣམས་ལ་འཆའ་བ་སྟེ། གྲུ་བོ་ཆེ་ལ་ཆུ་སྲིན་ཆེན་པོ་དང་མཚུངས་སོ། །འདི་དག་ནི་བྱིས་པ་རྣམས་ལ་
[048-168b4] འཛེམས་པ་སྟེ། མགྲོན་པོ་ལ་ཆོམ་པོ་མང་པོ་དང་མཚུངས་སོ། །འདི་དག་ནི་བྱིས་པ་རྣམས་ལ་འཇིག་པ་སྟེ། ཤིང་སཱ་ལ་ལ་རླུང་དམར་ཆེན་པོ་དང་མཚུངས་སོ། །འདི་དག་
[048-168b5] ནི་བྱིས་པ་རྣམས་ལ་གསོད་པ་སྟེ། སྐྱེ་བོ་ལ་སྦྲུལ་མིག་གདུག་པ་དང་མཚུངས་སོ། །བྱིས་པ་རྣམས་ནི་རོ་མྱང་བའི་འདུ་ཤེས་ཀྱིས་ཆོད་པ་སྟེ། རལ་གྲིའི་སོ་སྦྲང་རྩིས་བསྐུས་
[048-168b6] པས་ཆོད་པ་བཞིན་ནོ། །འདི་དག་ནི་བྱིས་པ་རྣམས་ཁྱེར་བ་སྟེ་ཤིང་གི་ཕུང་པོ་ཆུ་བོའི་ཆུས་ཁྱེར་བ་དང་མཚུངས་སོ། །འདི་དག་ནི་བྱིས་པ་རྣམས་ལ་རྩེན་པ་སྟེ། བྱིས་པ་ཆུང་
[048-168b7] ངུ་རང་གི་གཅིན་རྟུག་ལ་རྩེ་བ་དང་མཚུངས་སོ། །འདི་དག་ནི་བྱིས་པ་རྣམས་ཀུན་ཏུ་སྒྱུར་བ་སྟེ། གླང་པོ་ཆེ་ལ་ལྕགས་ཀྱུ་དང་མཚུངས་སོ། །འདི་དག་ནི་བྱིས་པ་རྣམས་ལ་


[048-169a0] [169A] 
[048-169a1] ༄༅། །སླུ་བ་སྟེ། གཡོན་ཅན་གྱིས་བྱིས་པའི་རང་བཞིན་ཅན་དག་བྲིད་པ་བཞིན་ནོ། །འདི་དག་ནི་བྱིས་པ་དེ་དག་གི་དགེ་བའི་རྩ་བ་ཟད་པར་བྱེད་པ་སྟེ། རྒྱན་པོ་
[048-169a2] ལ་དགའ་བའི་ནོར་དང་མཚུངས་སོ། །འདི་དག་གིས་བྱིས་པ་རྣམས་ལ་འཆོས་པ་སྟེ། སྲིན་མོ་རྣམས་ཀྱིས་ཚོང་པ་འཆོས་པ་དང་མཚུངས་སོ། །བྱང་ཆུབ་སེམས་དཔའ་རྣམ་པ་
[048-169a3] སུམ་ཅུ་རྩ་གཉིས་པོ་འདི་དག་གིས་བཙུན་མོའི་འཁོར་ལ་ཡོངས་སུ་བརྟག་པ་བྱས་ནས་ལུས་ལ་མི་གཙང་བའི་འདུ་ཤེས་རྣམ་པར་སྒོམ་མི་མཐུན་པའི་འདུ་ཤེས་ཉེ་བར་
[048-169a4] སྒྲུབ། སྨད་པའི་འདུ་ཤེས་སྐྱེད། རང་གི་ལུས་ལའང་དེ་དང་འདྲ་བར་རྣམ་པར་སྒོམ། ལུས་ཀྱི་ཉེས་དམིགས་ཡང་དག་པར་མཐོང། ལུས་ལ་ལུས་སུ་མངོན་པར་ཞེན་པ་
[048-169a5] ལས་སྐྱོད། སྡུག་པའི་འདུ་ཤེས་རྣམ་པར་འཇིག་མི་སྡུག་པའི་འདུ་ཤེས་འཇུག་པར་བྱེད། འོག་གི་རྐང་པའི་མཐིལ་ནས་སྟེང་གི་ཀླད་པ་མན་ཆད་མི་གཙང་བ་ལས་བྱུང་བ་
[048-169a6] དང། མི་གཙང་བ་ལས་གྱུར་པ་དང། རྟག་ཏུ་མི་གཙང་བ་ཟག་པར་མཐོང་ངོ། །དེའི་ཚེ་ཚིགས་སུ་བཅད་པ་འདི་དག་ཀྱང་སྨྲས་སོ་།ལུས་ཀྱི་ཞིང་ལས་སྐྱེས་ཤིང་སྲེད་པའི་
[048-169a7] ཆུ་ལས་བྱུང་བ་འཇིག་ཚོགས་མིང་དུ་བཏགས། །མཆི་མ་རྡུལ་དང་མཆིལ་མས་བརླན་ལ་གཅིན་གྱིས་བསྒྱུར་ཅིང་ཁྲག་གི་ཐིགས་པས་གང་།ཞག་དང་རྣག་དང་ལྒང་


[048-169b0] [169B] 
[048-169b1] །རྟག་ཏུ་ངན་སྐྱུག་ཟག་ཅིང་ཀུན་ཀྱང་དྲི་མ་རྣམ་པ་སྣ་ཚོགས་ཐ་དད་པ། །པགས་དང་སོ་དང་སྐྲ་དང་སྤུ་ཡིས་བསྒྱུར་ཅིང་
[048-169b2] པགས་པས་གཡོགས་ལ་སྤུ་དང་ལྡན། །རྒྱུ་མ་མཆིན་པ་མཚེར་པ་ཆུ་སེར་ཁ་ཆུ་འདི་དག་བསགས་པ་ཉམ་ཆུང་བ། །རྐང་དང་ཆུ་རྒྱུས་དག་གིས་སྦྲེལ་ཏེ་འཁྲུལ་འཁོར་འདྲ་ཞིང་
[048-169b3] ཤ་ཡིས་མཛེས་པར་བྱས། །སྣ་ཚོགས་ནད་ཀྱིས་གང་ཞིང་མྱ་ངན་ཁྱབ་ལ་བཀྲེས་དང་སྐོམ་པས་ཀུན་ཏུ་ཉེན། །སྐྱེ་བ་པོ་དག་ལུས་ནི་བུ་ག་མང་ཞིང་འཆི་དང་རྒ་བའི་གནས་གྱུར་
[048-169b4] པ༑ ༑མཐོང་ནས་མཁས་པ་སུ་ཞིག་རང་གི་ལུས་ལ་དགྲ་དང་མཚུངས་པར་སེམས་མི་འགྱུར། །དེ་ལྟར་བྱང་ཆུབ་སེམས་དཔའ་ལུས་ལ་ལུས་སུ་སོང་བའི་དྲན་པས་གནས་པར་གྱུར་
[048-169b5] ཏོ༑ ༑ནམ་མཁའི་དཀྱིལ་ན་འཁོད་པའི་ལྷའི་བུ་རྣམས་ཀྱིས་ལྷའི་བུ་ཆོས་སྤྱོད་ལ་འདི་སྐད་ཅེས་སྨྲས་སོ། །གྲོགས་པོ་དོན་གྲུབ་འདི་ནི་བཙུན་མོའི་འཁོར་ལ་རྣམ་པར་ལྟ་ཞིང་
[048-169b6] འཛུམ་ཡང་སྟོན། །སེམས་ནི་མི་དགའ་མིག་ནི་ཕྱིར་ཞིང་ལྟ་ན་ཕྱི་བཤོལ་བྱེད་དམ་ཅི། །ཡང་ན་འདི་ནི་རྒྱ་མཚོའི་ཟབས་དང་མཚུངས་ཏེ་འདི་ཚད་གཟུང་བར་མི་ནུས་སོ། །ཡང་ན་
[048-169b7] ཆགས་པ་མེད་པ་འདི་ཡུལ་རྣམས་ལ་ཆགས་པར་མི་འགྱུར་གྲང། །ལྷ་རྣམས་ཀྱིས་བསྐུལ་བ་ཡི་ཡི་དམ་བརྗེད་པར་མ་གྱུར་གྲང། །ལྷའི་བུ་ཆོས་སྤྱོད་ཀྱིས་སྨྲས་པ། དེ་སྐད་


[048-170a0] [170A] 
[048-170a1] ༄༅། །སྨྲ་ཅི་དགོས། འདི་སྔོན་བྱང་ཆུབ་ཀྱི་ཕྱིར་སྤྱོད་པ་ནའང་མངོན་པར་འབྱུང་བ་དང། གཏོང་བ་ལ་རྣམ་པ་དེ་ལྟ་བུར་ཆགས་པ་མེད་པར་གྱུར་པ་དེ་ཁྱེད་ལ་
[048-170a2] མངོན་སུམ་དུ་གྱུར་པ་ཡིན་ན། ད་སྲིད་པ་ཐ་མ་པ་ལ་གནས་པ་ཆགས་པར་མི་འགྱུར་བ་ལྟ་སྨོས་ཀྱང་ཅི་དགོས། དགེ་སློང་དག་དེ་ནས་བྱང་ཆུབ་སེམས་དཔའ་ངེས་པར་
[048-170a3] བྱས་པ༑ ཡིད་བྱུང་བར་གྱུར་པ། བློ་བརྟུལ་བ། ཚུལ་དུ་ཤིས་ཤིང་རིངས་ཐབས་མེད་པར་སྐྱིལ་མོ་ཀྲུང་བཤིག་སྟེ་གླུ་དབྱངས་ལེན་པའི་ཁང་བཟང་ན་ཤར་ཕྱོགས་སུ་ལྟ་ཞིང་
[048-170a4] འདུག་ནས་ལག་པ་གཡས་པས་རིན་པོ་ཆེའི་དྲ་བ་སྨད་དེ། ཁང་བཟང་གི་སྟེང་དུ་སོང་ནས་སོར་མོ་བཅུ་ཐལ་མོ་སྦྱར་ཏེ་སངས་རྒྱས་ཐམས་ཅད་བསམ་ནས་སངས་རྒྱས་ཐམས་
[048-170a5] ཅད་ལ་ཕྱག་འཚལ་ཏེ་ནམ་མཁའི་དཀྱིལ་དུ་བལྟས་པ་དང་དེས་མཐོང་བ། ནམ་མཁའི་དཀྱིལ་ན་ལྷའི་དབང་པོ་མིག་སྟོང་དང་ལྡན་པ་ལྷ་བརྒྱ་སྟོང་གིས་བསྐོར་ཅིང། མེ་
[048-170a6] ཏོག་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང་གོས་དང། གདུགས་དང། རྒྱལ་མཚན་དང། བ་དན་དང། མེ་ཏོག་གི་རྣ་རྒྱན་དང། རིན་པོ་ཆེའི་དོ་ཤལ་གྱི་
[048-170a7] ཆུན་པོ་ཐོགས་ཏེ་ལུས་བཏུད་ནས་བྱང་ཆུབ་སེམས་དཔའ་ལ་ཕྱག་འཚལ་ཞིང་འདུག་པ་མཐོང་ངོ། །འཇིག་རྟེན་སྐྱོང་བ་བྮིའང་གནོད་སྦྱིན་དང། སྲིན་པོ་དང། དྲི་


[048-170b0] [170B] 
[048-170b1] ཀླུའི་ཚོགས་ཀྱིས་བསྐོར་ཅིང་གོ་ཆ་སྲ་བ་བགོས་རལ་གྲི་དང། མདའ་གཞུ་དང། མདུང་ཐུང་དང། མཚོན་རྩེ་གཉིས་པ་དང། རྩེ་གསུམ་པ་ལག་ན་ཐོགས་ཤིང་ཚུལ་དུ་
[048-170b2] ཤིས་པར་ནོར་བུའི་ཅོད་པན་དང། གཙུག་ཕུད་འཕྱང་བར་བྱང་ཆུབ་སེམས་དཔའ་ལ་ཕྱག་འཚལ་ཞིང་འདུག་པ་མཐོང་ངོ། །ལྷའི་བུ་ཉི་མ་དང་ཟླ་བ་གཉིས་ཀྱང་གློ་གཡས་
[048-170b3] གཡོན་ན་འདུག་པར་མཐོང་ངོ། །སྐར་མའི་བདག་པོ་རྒྱལ་ཡང་ནམ་ཕྱེད་ན་ཤར་བར་མཐོང་ངོ། །མཐོང་ནས་ཀྱང་བྱང་ཆུབ་སེམས་དཔས་འདུན་པ་ལ་སྨྲས་པ། ང་ཡི་བཀྲ་
[048-170b4] ཤིས་འདི་ནི་དོན་ཀུན་གྲུབ། །དོ་མོད་གདོན་མི་ཟ་བར་དོན་གྲུབ་ཀྱི་།འདུན་པ་ཕྱི་བཤོལ་མ་བྱེད་ལ་གོར་དུ། །རྟ་རྒྱལ་རྒྱན་གྱིས་བརྒྱན་པ་ང་ལ་བྱིན། །དེ་ནས་འདུན་པས་
[048-170b5] ཚིག་དེ་ཐོས་ནས་ཡིད་མི་དགའ་ཞིང་འདི་སྐད་ཅེས་སྨྲས་སོ། །སྨིན་མ་རིང་ཞིང་པདྨའི་འདབ་མ་རྒྱས་འདྲའི་སྤྱན་མངའ་མི་ཡི་སེངྒེ་སྟོན་ཀའི་ཟླ་བ་ཉ་བ་ལྟ་བུ་དང། །མེ་ཏོག་ཀུ་
[048-170b6] མུ་ད་དང་ཟླ་བ་དང་ནི་དགའ་བའི་པདྨའི་རྫིང་བུ་གསར་པར་འཇམ་པའི་པདྨ་རྒྱས་འདྲའི་ཞལ། །སྦྱངས་པའི་གསེར་དང་ཉི་མ་ཤར་མ་ཐག་དང་ཟླ་བ་དྲི་མེད་གཟི་དང་མར་བླུགས་
[048-170b7] མེ་ཡི་འོད་འཕྲོ་ནོར་བུ་གློག་འོད་འབར་བའི་གཟི་བརྗིད་ཅན། །གླང་པོ་རྒྱགས་པ་འགྱིང་བའི་གླང་པོའི་སྟོབས་ཅན་བ་ལང་ཁྱུ་མཆོག་རི་དྭགས་རྒྱལ་དང་ངང་པའི་སྟབས་


[048-171a0] [171A] 
[048-171a1] ༄༅། །ཅན་སྟབས་མཛེས་ཤིན་ཏུ་ཞབས་ལེགས་གང་དུ་བཞུད་།བྱང་ཆུབ་སེམས་དཔས་སྨྲས་པ། འདུན་པ་གང་གི་དོན་དུ་ང་ཡིས་སྔོན་ཆད་ལག་པ་
[048-171a2] རྐང་པ་མིག་དང་དེ་བཞིན་མགོ་དང་ལུས་བཏང་ཞིང། །ཆུང་མ་དང་ནི་ཕངས་པའི་རྒྱལ་སྲིད་ནོར་གསེར་གོས་དང་རིན་ཆེན་གང་བའི་ཤིང་རྟ་གླང་པོ་རླུང་མགྱོགས་
[048-171a3] ཤུགས་ལྡན་རྟ་ཕོ་རྩལ་མཆོག་ལྡན་པ་བཏང། །བསྐལ་པ་བྱེ་བ་ཁྲག་ཁྲིག་མང་ནས་ཚུལ་ཁྲིམས་ངས་བསྲུངས་བཟོད་པ་ཡོངས་བསྒོམས་བརྩོན་འགྲུས་སྟོབས་དང་
[048-171a4] བསམ་གཏན་ཤེས་རབ་དག། དེ་ལྟ་མོད་ཀྱི་བྱང་ཆུབ་ཞི་བ་ཤིས་པ་ཐོབ་ནས་རྒ་ཤིའི་རྒྱ་མོར་ཆུད་པའི་སེམས་ཅན་ང་ཡིས་ཡོངས་སུ་དགྲོལ་བའི་དུས་ལ་བབ། །འདུན་
[048-171a5] པས་སྨྲས་པ། ཇོ་ཇོ་ཁྱོད་བལྟམས་མ་ཐག་ཏུ་བལྟ་བའི་ཕྱིར་བྲམ་ཟེ་ལྟས་མཁན་རྣམས་ལ་བསྟན་ན། དེ་དག་གིས་རྒྱལ་པོ་ཟས་གཙང་མའི་སྤྱན་སྔར་ལྷ་ཁྱོད་ཀྱི་
[048-171a6] རྒྱལ་པོའི་ཕོ་བྲང་འཕེལ་བར་འགྱུར་རོ་ཞེས་ལུང་བསྟན་ཅེས་བདག་གིས་ཐོས་སོ། །སྨྲས་པ། ཇི་ལྟ་བུར་འགྱུར། སྨྲས་པ། གཞོན་ནུ་འདི་ནི་བསོད་ནམས་བརྒྱ་མཚན་
[048-171a7] ལྡན༑ ༑ཁྱོད་ཀྱི་བུ་བཙས་བསོད་ནམས་གཟི་བརྗིད་ཅན། །དེ་ནི་གླིང་བཞིའི་དབང་ཕྱུག་འཁོར་ལོས་བསྒྱུར། །ནོར་བདུན་དང་ནི་རབ་ཏུ་ལྡན་པར་འགྱུར། །གལ་ཏེ་


[048-171b0] [171B] 
[048-171b1] །བཙུན་མོའི་འཁོར་སྤངས་མངོན་པར་བྱུང་འགྱུར་ན། །བྱང་ཆུབ་རྒ་ཤི་མེད་པའི་གནས་ཐོབ་སྟེ། །ཆོས་ཀྱི་ཆུ་ཡིས་སྐྱེ་རྒུ་འདི་ཚིམ་
[048-171b2] བྱེད༑ ༑ཇོ་ཇོ་ལུང་བསྟན་པ་འདི་ནི་མཆིས་ཏེ། འདི་མ་མཆིས་པ་མ་ལགས་མོད་ཀྱི། འོན་ཀྱང་ཕན་པར་འཚལ་བ་བདག་གི་ཚིག་གསན་པར་གསོལ། སྨྲས་པ། ཅི་ཞིག་
[048-171b3] སྨྲས་པ༑ ལྷ་གཅིག་གང་གི་དོན་དུ་འདི་ན་ཁ་ཅིག་བརྟུལ་ཞུགས་དང་དཀའ་ཐུབ་རྣམ་པ་དུ་མ་རྩོམ་སྟེ། རི་དྭགས་ཀྱི་པགས་པ་དང། རལ་པའི་ཐོར་ཚུགས་དང། རྩྭ་དང་ཤིང་ཤུན་
[048-171b4] གྱོན་པ་དང། སེན་མོ་དང། སྐྲ་དང། ཨག་ཚོམ་རིང་པོར་འཇོག་པ་དང། ལུས་ལ་གདུང་བ་དང། ཡོངས་སུ་གདུང་བ་རྣམ་པ་དུ་མ་སྤྲོ་བར་བགྱིད་དེ། བདག་ཅག་ཇི་ལྟར་ལྷ་
[048-171b5] དང་མིའི་ཕུན་སུམ་ཚོགས་པ་འཐོབ་པར་འགྱུར་ཞེས་བརྟུལ་ཞུགས་དང་དཀའ་ཐུབ་དྲག་པོ་རྩོམ་མོ། །ཇོ་ཇོ་ཕུན་སུམ་ཚོགས་པ་དེ་ནི་ཁྱོད་ཀྱིས་བརྙེས་ལགས་ཏེ། རྒྱལ་
[048-171b6] སྲིད་འབྱོར་ཅིང་རྒྱས་ལ་བདེ་ཞིང་ལོ་ལེགས་ཏེ། ཉམས་དགའ་ཞིང་མི་དང་སྐྱེ་བོ་མང་པོས་གང་བ་འདི་དང། སྐྱེད་མོས་ཚལ་དམ་པ་མཆོག་མེ་ཏོག་དང་འབྲས་བུ་རྣམ་
[048-171b7] པ་སྣ་ཚོགས་ཀྱིས་བརྒྱན་པ། བྱའི་ཚོགས་སྣ་ཚོགས་སྒྲ་སྐད་ཡིད་དུ་འོང་བ་འབྱིན་པ་འདི་དག་དང། རྫིང་མེ་ཏོག་ཨུཏྤ་ལ་དང་པདྨ་དང། ཀུ་མུ་ད་དང། པདྨ་དཀར་


[048-172a0] [172A] 
[048-172a1] ༄༅། །པོས་མཛེས་པར་འགྱུར་བ། ངང་པ་དང། རྨ་བྱ་དང་ཁུ་བྱུག་དང། ངུར་པ་དང། ཁྲུང་ཁྲུང་དང། ངང་སྐྱ་སྒྲ་སྐད་འབྱིན་པ། ཤིང་ཨ་མྲ་དང། མྱ་
[048-172a2] ངན་འཚང་དང། ཙམ་པ་ཀ་དང། ཀུ་ར་བ་ཀ་དང། ཀེ་ས་ར་ལ་སོགས་པ་ཤིང་མེ་ཏོག་ཆགས་པ་སྣ་ཚོགས་ཀྱིས་འགྲམ་འཁོར་བ། རིན་པོ་ཆེའི་ཤིང་སྣ་ཚོགས་ཀྱི་ཕྲེང་གིས་
[048-172a3] ལེགས་པར་བརྒྱན་པ། མིག་མང་རིས་སུ་བཀོད་པ། རིན་པོ་ཆེ་སྣ་ཚོགས་ཀྱི་སྟེགས་བུས་བསྐོར་བ། རིན་པོ་ཆེའི་དྲ་བ་བྲེས་པ། དུས་ཇི་ལྟ་བ་བཞིན་དུ་ཡོངས་སུ་སྤྱད་
[048-172a4] པ༑ དགུན་དང། དབྱར་དང། སྟོན་དང། དཔྱིད་གནས་བདེ་བ་རྣམས་དང། ཁང་བཟང་ཆེན་པོ་ཆོས་དང། ཆོས་བཟང་དང། བདེ་བ་དང། མྱ་ངན་འབྲལ་ལ་སོགས་པ་རྣམ་
[048-172a5] པར་རྒྱལ་བའི་ཁང་པ་ལྟ་བུ་སྟོན་ཀའི་སྤྲིན་འདྲ་བ། གངས་ཏེ་སེ་ལྟ་བུ་སྟེགས་བུ་དང། སྒོ་གང་དང། རྟ་བབས་དང། སྐར་ཁུང་དང། བསིལ་ཁང་དང། ཁང་པ་བརྩེགས་
[048-172a6] པ་དང། ཁྱམས་ཀྱིས་ལེགས་པར་བརྒྱན་པ། རིན་པོ་ཆེའི་དྲིལ་བུ་གཡེར་ཀའི་དྲ་བ་སྒྲ་འབྱུང་བ་འདི་དག་དང། བཙུན་མོའི་འཁོར་དང་རོལ་མོའི་ཆ་བྱད་རྒྱུད་གཅིག་
[048-172a7] པ་དང། པི་ཝང་དང། འཁར་རྔ་དང། གླིང་བུ་དང། འཁར་བའི་སིལ་ཁྲོལ་དང། ཕེག་དང། ཀི་མྤ་ལ་དང། ན་ཀུ་ལ་དང། སྒྲ་སྙན་དང། རྫ་རྔ་དང། པ་ཊ་ཧ་དང་


[048-172b0] [172B] 
[048-172b1] གར་དང། རོལ་མོའི་དབྱངས་སྒྲ་དང། གླུ་དབྱངས་སྦྱར་བ་ལེགས་པར་བསླབ་པ་དགོད་པ་དང། འཇོ་པ་དང། རྩེ་བ་དང། དགའ་བ་དང། ཚུལ་དུ་ཤིས་བ་དང། སྤྱོད་
[048-172b2] པ་མཛེས་པ་འདི་དང་ནི་ལྡན་ལ། ལྷ། ཁྱོད་ཀྱང་དར་ནི་མ་ཡོལ་ཏེ། གཞོན་པ་ཐོར་བུ་དར་ལ་བབ་པ། ལུས་འཇམ་པ། ལང་ཚོ་ལ་བབ་པ། དབུ་སྐྲ་ནག་པ། འདོད་པ་ལ་མ་
[048-172b3] རོལ་བ་ལགས་ཀྱི། སུམ་ཅུ་རྩ་གསུམ་པའི་བདག་པོ་མིག་སྟོང་དང་ལྡན་པ། ལྷའི་བདག་པོ་ལྟ་བུར་རེ་ཞིག་དགྱེས་པར་རོལ་ལ། སླད་ཀྱིས་བགྲེས་ནས་མངོན་པར་འབྱུང་བར་
[048-172b4] མཛོད་ཅིག་དེའི་ཚེ་ཚིགས་སུ་བཅད་པ་འྡིའང་སྨྲས་སོ། །སུམ་ཅུ་རྩ་གསུམ་འཇིག་རྟེན་ལྷ་དབང་ལྟར། །དགྱེས་པའི་ཆོ་ག་མཁྱེན་པ་དགྱེས་པར་རོལ། །སླད་ཀྱིས་བགྲེས་
[048-172b5] པར་གྱུར་ནས་བརྟུལ་ཞུགས་དང། །དཀའ་ཐུབ་དག་ནི་ཡང་དག་བརྩམ་པར་མཛོད། །བྱང་ཆུབ་སེམས་དཔས་སྨྲས་པ། འདུན་པ་མི་དགོས་ཏེ་འདོད་པ་འདི་དག་ནི་མི་
[048-172b6] རྟག་པ༑ མི་བརྟན་པ། ཐེར་ཟུག་མ་ཡིན་པ། འགྱུར་བའི་ཆོས་ཅན་མྱུར་དུ་འགྲོ་བ། གཡོ་བ། རི་གཟར་པོའི་ཆུའི་ཤུགས་དང་འདྲ་བ་ཟིལ་པའི་ཐིགས་པ་ལྟར་རིང་དུ་
[048-172b7] མི་གནས་པ། ལག་པ་བཅངས་པ་སྟོང་པས་བྱིས་པ་བྲིད་པ་ལྟར་སྙིང་པོ་མེད་པ། ཆུ་ཤིང་གི་སྙིང་པོ་ལྟར་མཐུ་མེད་པ། སྣོད་སོ་མ་བཏང་བ་ལྟར་མཐར་འཇིག་པ། སྟོན་


[048-173a0] [173A] 
[048-173a1] ༄༅། །ཀའི་སྤྲིན་ལྟར་སྐད་ཅིག་བྱུང་ནས་མེད་པར་འགྱུར་བ་ནམ་མཁའི་གློག་ལྟར་རིང་དུ་མི་གནས་པ། དུག་དང་བཅས་པའི་སྣོད་ལྟར་འགྱུར་བའི་སྡུག་བསྔལ་
[048-173a2] ཅན༑ འཁྲི་ཤིང་མ་ལུ་ཏ་ལྟར་མི་བདེ་བ་འབྱིན་པ། བྱིས་པའི་བློ་ཅན་རྣམས་ཀྱིས་འདོད་བར་བྱ་བ། ཆུའི་ཆུ་བུར་ལྟ་བུར་མྱུར་དུ་འགྱུར་བའི་ཆོས་ཅན། སྨིག་རྒྱུ་ལྟར་འདུ་ཤེས་
[048-173a3] ཕྱིན་ཅི་ལོག་ལས་བྱུང་བ། སྒྱུ་མ་ལྟར་སེམས་ཕྱིན་ཅི་ལོག་གིས་རྣམ་པར་བསྒྲུབས་པ། རྨི་ལམ་ལྟར་ལྟ་བ་ཕྱིན་ཅི་ལོག་གིས་ཡོངས་སུ་ཟིན་པ། རྒྱ་མཚོ་དགང་དཀའ་བ་ལྟར་
[048-173a4] ངོ་མ་མི་ཤེས་པར་བྱེད་པ། ཚྭ་ཆུ་ལྟར་སྐོམ་པར་བྱེད་པ། སྦྲུལ་གྱི་མགོ་ལྟར་རེག་པར་དཀའ་བ། གཡང་ས་ཆེན་པོ་ལྟར་མཁས་པ་རྣམས་ཀྱིས་ཡོངས་སུ་སྤངས་པ། ཤེས་
[048-173a5] རབ་ཅན་རྣམས་ཀྱིས་འཇིགས་པ་དང་བཅས་པ་དང། རྩོད་པ་དང་བཅས་པ་དང། ཉེས་པ་དང་བཅས་པ་དང། སྐྱོན་དང་བཅས་པར་ཤེས་ནས་རྣམ་པར་སྤངས་པ། རིག་
[048-173a6] པ་རྣམས་ཀྱིས་སྨད་པ། འཕགས་པ་རྣམས་ཀྱིས་བཤུང་པ། མཁས་པ་རྣམས་ཀྱིས་མ་བསྔགས་པ། མི་མཁས་པ་རྣམས་ཀྱིས་ཡོངས་སུ་བཟུང་བ། བྱིས་པ་རྣམས་
[048-173a7] ཀྱིས་བསྟེན་པ་ཡིན་ནོ། །དེའི་ཚེ་ཚིགས་སུ་བཅད་པ་འདི་འང་སྨྲས་སོ། །མཁས་པ་རྣམས་ཀྱིས་སྦྲུལ་གྱི་མགོ་བཞིན་སྤངས། །ངན་སྐྱུག་སྣོད་བཞིན་མི་གཙང་རྣམ་


[048-173b0] [173B] 
[048-173b1] །འདུན་པ་དགེ་བ་ཐམས་ཅད་འཇིག་བྱེད་པར། །འདོད་པ་ཤེས་ནས་ང་ནི་དགའ་མི་སྐྱེ། །དེའི་ཚེ་འདུན་པ་ཟུག་རྡུས་ཟུག་པ་བཞིན་དུ་སྐད་ཕྱུང་སྟེ་ངུ་ཞིང་དེ་ནས་
[048-173b2] མིག་ནས་མཆི་མ་ཟག་ལ། སྡུག་བསྔལ་བཞིན་ཚིག་འདི་སྐད་ཅེས་སྨྲས་སོ། །ལྷ་གཅིག་གང་གི་དོན་དུ་འདི་ན་ཁ་ཅིག་བརྟུལ་ཞུགས་རྣམ་པ་མང་པོ་རྩོམ་སྟེ་རི་དྭགས་
[048-173b3] པགས་པ་འཆང། །སྐྲ་དང་སེན་མོ་ཨག་ཚོམ་རིང་དུ་འཇོག་ཅིང་དེ་བཞིན་ཤིང་ཤུན་གྱོན་ལ་ཡན་ལག་བསྐམས་ཤིང་བརྟུལ་ཞུགས་གནས་།སྲེ་ད་དང་ནི་ལྡན་མ་ལྡུམ་
[048-173b4] དག་དང་མ་དྲུས་འབྲས་ཟ་ཁ་ཅིག་སྤྱིའུ་ཚུགས་འདུག་དང་བ་ལང་བརྟུལ་ཞུགས་གནས། །ཇི་ལྟར་བདག་ཅག་འགྲོ་བའི་གཙོ་བོ་ཁྱད་འཕགས་འཁོར་ལོས་བསྒྱུར་བ་མཆོག་
[048-173b5] དང་དེ་བཞིན་འཇིག་རྟེན་སྐྱོང་བ་དང། །བརྒྱ་བྱིན་རྡོ་རྗེ་འཆང་དང་འཐབ་བྲལ་ལྷ་དབང་འཕྲུལ་བར་འགྱུར་སྙམ་ཚངས་པའི་འཇིག་རྟེན་བསམ་གཏན་བདེ་བ་འདོད། །མི་
[048-173b6] ཡི་དམ་པ་ཁྱོད་ཀྱི་རྒྱལ་སྲིད་འདི་ནི་ཤིན་ཏུ་འབྱོར་ཅིང་རབ་ཏུ་རྒྱས་ལ་ཤིན་ཏུ་ལོ་ལེགས་པ། །དེ་བཞིན་ཀུན་དགའི་ར་བ་དག་དང་སྐྱེད་མོས་ཚལ་དང་ཁང་བཟང་མཐོན་པོ་
[048-173b7] རྣམ་པར་རྒྱལ་བའི་ཁང་པ་མཚུངས། །བུད་མེད་འདི་དག་རྣམས་ཀྱང་པི་ཝང་དང་ནི་གླིང་བུ་དག་དང་གླུ་དང་རོལ་མོའི་དབྱངས་སྒྲ་ལེན་ཅིང་མཆིས། །དགའ་བར་བགྱིད་


[048-174a0] [174A] 
[048-174a1] ༄༅། །དང་གར་དང་གླུ་དབྱངས་སྦྱར་བ་ཤིན་ཏུ་བསླབ་པ་འདི་དག་སྤྱོད་ཅིང་དེས་པ་མ་བཞུད་ཅིག་བྱང་ཆུབ་སེམས་དཔས་སྨྲས་པ། འདུན་པ་ཉོན་ཅིག་
[048-174a2] འདོད་པའི་རྒྱུས་ནི་སྔོན་གྱི་ཚེ་རབས་དག་ན་བཅིངས་དང་བཙས་དང་བརྡེགས་དང་བསྡིགས་པ་སྡུག་བསྔལ་བརྒྱ་དག་ངས་ནི་བཟོད་བྱས་འདུས་བྱས་རྣམས་ལ་ང་ཡིས་
[048-174a3] ཡིད་བྱུང་བྱས་མ་གྱུར། །སྔོན་ཆད་བག་མེད་དབང་དུ་སོང་ཞིང་གཏི་མུག་དཀྲུགས་ལ་ལྟ་བའི་དྲ་བས་དཀྲིས་ཤིང་མུན་གྱུར་ཆོས་འདི་མི་ཤེས་པ་ལས་བྱུང་སྟེ་བདག་ཏུ་
[048-174a4] འདུ་ཤེས་འཛིན་དང་ཚོར་བ་པོ་ལས་འདས། །དངོས་པོ་འདི་དག་ཐམས་ཅད་གཡོ་ཞིང་འགྱུར་ལ་མི་རྟག་སྤྲིན་དང་མཚུངས་ཤིང་གློག་དང་འདྲ་སྟེ་ཟིལ་པའི་ཐིགས་པ་འདྲ་
[048-174a5] ཞིང་གསོབ་གསོག་སྙིང་པོ་མེད་ལ་བདག་ཡོད་མ་ཡིན་སྟོང་པར་གྱུར་པ་སྟེ། །ང་ཡི་ཡིད་ནི་ཡུལ་ལ་ཆགས་པ་མེད་ཀྱི་འདུན་པ་རྟ་རྒྱལ་དམ་པ་བསྔགས་ལྡན་ད་བྱིན་
[048-174a6] ངས་སྔོན་བསམ་པའི་བཀྲ་ཤིས་རྫོགས་ཀྱི་ཐམས་ཅད་ཟིལ་གནོན་ཆོས་ཀུན་དབང་ཕྱུག་ཆོས་རྒྱལ་ཐུབ་པར་འགྱུར། །འདུན་པས་སྨྲས་པ་པདྨ་འདབ་མ་རྒྱས་པ་
[048-174a7] འདྲ་བའི་མིག་ལྡན་ཞིང། །དོ་ཤལ་ནོར་བུ་རིན་ཆེན་སྣ་ཚོགས་རྣམས་ཀྱིས་བརྒྱན། །མཁའ་ལ་སྤྲིན་ཚོགས་དག་ལས་བྱུང་བའི་ཀློག་འདྲ་བ། །མལ་ན་རྣམ་པར་


[048-174b0] [174B] 
[048-174b1] །པི་ཝང་དང་ནི་འཁར་རྔ་དག་དང་སྒྲ་སྙན་དང། །རྫ་རྔ་དག་དང་གླིང་བུ་གླུ་དབྱངས་ལེན་པ་དང། །བྱ་བང་རྨ་བྱ་ཀ་ལ་པིངྐ་སྒྲ་འབྱིན་པ། །
[048-174b2] མིའམ་ཅི་ཡི་ཁྱིམ་འདྲ་འདི་ཡང་འདོར་ལགས་སམ། །སུ་མ་ན་དང་ཨུཏྤ་ལ་དང་པརཤ་ཀ། ཙམྤ་ཀ་དང་དྲི་མཆོག་ཕྲེང་བ་མེ་ཏོག་བརྒྱུས། །དུས་ཀྱི་ཨ་ག་རུ་མཆོག་བདུག་པས་
[048-174b3] རབ་བདུགས་དང། །བྱུག་པ་དམ་པ་དེ་དག་ལ་ཡང་མི་གཟིགས་སམ་།ཤིན་ཏུ་དྲི་གདའ་དྲི་ལྡན་རོ་བྲོ་གྱ་ནོམ་དང། །སྐྱུ་རུམ་དག་དང་བཤོས་གཙང་ཤིན་ཏུ་ལེགས་སྦྱར་
[048-174b4] དང༑ ༑སྐྱེམས་ཀྱི་རོ་ཡང་ཁ་ར་བཅས་པ་རབ་སྦྱར་བ། །འདི་ལའང་མི་གཟིགས་པར་ནི་ལྷ་ཁྱོད་གང་དུ་བཞུད། །གྲང་བའི་དུས་ན་བྱུག་པ་དྲོ་བ་དམ་པ་དང། །ཚ་བའི་དུས་ན་
[048-174b5] ཙནྡན་སྤྲུལ་གྱི་སྙིང་པོ་དང། །ཀ་ཤི་པ་ཡི་ན་བཟའ་བཟང་པོ་མང་པོ་དང། །དེ་དག་ལ་ཡང་མི་གཟིགས་ལྷ་ཁྱོད་གང་དུ་བཞུད་།ལྷ་ཡུལ་དག་ན་ལྷ་རྣམས་དག་ནི་ཅི་འདྲ་
[048-174b6] བར༑ ༑འདོད་པའི་ཡོན་ཏན་ལྔ་པོ་འདི་དག་རབ་འབྱོར་པ། །དགའ་ཞིང་བདེ་དང་ལྡན་ལ་དགྱེས་པར་རོལ་མཛད་དེ། །དེ་ནས་ཤཱཀྱའི་དམ་པ་ནགས་ཚལ་བཞུད་པར་མཛོད། །
[048-174b7] བྱང་ཆུབ་སེམས་དཔས་སྨྲས་པ། འདུན་པ་ངས་ནི་བསྐལ་པ་མཐའ་ཡས་དཔག་ཏུ་མེད་པར་གཟུགས་དང་སྒྲ་དང་དྲི་དང་རོ་དང་རེག་དང་མི་དང་ལྷ་ཡི་འདོད་པ་རྣམ་པ་སྣ་


[048-175a0] [175A] 
[048-175a1] ༄༅། །ཚོགས་སྤྱད་ཀྱང་ངོམས་པར་གྱུར་པ་མེད། །རྒྱལ་པོའི་སྲས་མཆོག་གྱུར་ཏེ་དབང་ཕྱུག་བྱས་ཤིང་གང་ཚེ་གླིང་བཞི་དག་ཏུ་འཁོར་ལོས་བསྒྱུར་བའི་
[048-175a2] རྒྱལ་པོར་གྱུར་ནས་རིན་ཆེན་སྣ་བདུན་ལྡན་ཞིང་བུད་མེད་ནང་ན་འདུག་པ་དང། །སུམ་ཅུ་རྩ་གསུམ་དབང་དང་འཐབ་བྲལ་རབ་ཀྱི་ལྷ་དབང་བྱས་ཤིང་དེ་དག་ནས་ནི་ཤི་
[048-175a3] འཕོས་འདི་འོངས་སྤྲུལ་པའི་ལྷ་ཡི་ནང་ན་ཡིད་འོང་དཔལ་ལྡན་དམ་པ་ང་ཡིས་སྔོན་ཆད་སྤྱད། །ལྷ་ཡི་གནས་སུ་དབང་སྒྱུར་བདུད་ཀྱི་དབང་པོ་བྱས་ཤིང་འདོད་པ་འབྱོར་པ་
[048-175a4] མཆོག་ལ་སྤྱད་ཀྱང་ངོམས་མ་གྱུར་ན་ད་ཅི་དམན་པ་འདི་ལ་བསྟེན་པས་ང་ངོམས་འགྱུར་རམ་དེ་ནི་གནས་མིན་ནོ། །གཞན་ཡང་འདུན་པ་ང་ནི་སྡུག་བསྔལ་མྱ་ངན་
[048-175a5] དགོན་པའི་འཁོར་བར་གནས་པ་ཉོན་མོངས་གདུག་པས་དཀྲུགས་ཤིང་ཉམ་ངས་རྟག་ཏུ་ཁྱེར་ཏེ་མགོན་མེད་སྐྱབས་མེད་ཅིང། །གཏི་མུག་མ་རིག་མུན་པ་དག་ན་རྒ་དང་
[048-175a6] ན་དང་འཆི་བའི་འཇིགས་པ་དག་གིས་ཉེན་ལ་སྐྱེ་བའི་སྡུག་བསྔལ་དགྲ་ཡིས་ཀུན་ཏུ་གནོད་ཅིང་རྣམ་པར་གནོད་པའི་འགྲོ་བ་འདི་བལྟས་ནས། །ངས་འདིར་ཆོས་ཀྱི་གྲུ་
[048-175a7] བཟང་གཏོང་དང་ཚུལ་ཁྲིམས་བརྟུལ་ཞུགས་བཟོད་པ་བརྩོན་འགྲུས་སྟོབས་ཅན་དག་གི་ཤིང་ཚོགས་བསགས་ཏེ་སྦྱར་ནས་ལྷག་པའི་བསམ་པ་སྙིང་པོ་ལྡན་པ་རྡོ་རྗེ་


[048-175b0] [175B] 
[048-175b1] །གྲུ་དེར་ང་ཉིད་ཞུགས་ནས་བདག་ཉིད་རྒལ་ཏེ་བདག་གིས་འགྲོ་བ་མཐའ་ཡས་པ་དག་འཁོར་བའི་ཆུ་བོ་འདལ་བར་ཆེ་བ་ཁྲོ་བའི་དབའ་རླབས་
[048-175b2] ལྡན་པ་འདོད་ཆགས་འཛིན་ཁྲི་ཀློང་འཁྱིལ་དགྲ་ཡིས་རྣམ་པར་དཀྲུགས་པ་རྒལ་བར་དཀའ་ལས་བསྒྲལ་ལོ་སྙམ་སྟེ་ང་སེམས་དེ་འདྲའོ། །དེ་ཕྱིར་སྲིད་མཚོ་དགྲར་བཅས་ལྟ་བའི་
[048-175b3] འཛིན་ཁྲི་དང། །ཉོན་མོངས་སྲིན་པོ་ཡོད་པ་འདི་ལས་བདག་རྒལ་ཏེ་།བདག་ཉིད་རྒལ་བར་གྱུར་ནས་འགྲོ་བ་མཐའ་ཡས་པ། །རྒ་མེད་ཤི་མེད་ཞི་བའི་ཐང་ལ་དགོད་
[048-175b4] པར་བྱ༑ ༑དེའི་ཚེ་འདུན་པ་དེ་བས་ཀྱང་རབ་ཏུ་ངུ་ཞིང་འདི་སྐད་ཅེས་སྨྲས་སོ། །ལྷ། དེ་ལྟར་ངེས་པར་མཇད་དམ། བྱང་ཆུབ་སེམས་དཔས་སྨྲས་པ། འདུན་པ་ང་ཡིས་ངེས་
[048-175b5] པར་བྱས་པ་ཉོན། །སེམས་ཅན་དགྲོལ་ཕྱིར་ཕན་པར་བྱ་ཕྱིར་བརྩོན། །མི་གཡོ་ལས་ཀྱང་མི་གཡོ་གནོད་པ་མེད། །རི་རྒྱལ་ལྷུན་པོ་ལྟ་བུར་བརྟན་མི་གཡོ། །འདུན་པས་
[048-175b6] སྨྲས་པ། ཇོ་ཇོའི་ངེས་པ་ཅི་འདྲ་བ་ཞིག་ལགས། བྱང་ཆུབ་སེམས་དཔས་སྨྲས་པ། རྡོ་རྗེའི་གནམ་ལྕགས་དགྲ་སྟ་མདུང་ཐུང་མདའ་ཆར་དང། །ལྕགས་བསྐོལ་གློག་གི་
[048-175b7] ཚོགས་ལྟར་རབ་ཏུ་འབར་བ་དང། །རི་རྩེ་ཀུན་ཏུ་འབར་བ་མགོ་སྟེང་རབ་འབབ་ཀྱང། །ང་ནི་ཁྱིམ་ལ་འདོད་པ་ཕྱིར་ཡང་མི་སྐྱེད་དོ་།དེའི་ཚེ་ལྷའི་བུ་ནམ་མཁའ་ལ་


[048-176a0] [176A] 
[048-176a1] ༄༅། །འཁོད་པ་དག་གིས་ཅ་ཅོ་དང། ག་ཞའི་སྒྲ་བརྒྱ་སྟོང་ཕྱུང་སྟེ་མེ་ཏོག་གི་ཆར་ཡང་ཕབ་ནས་ཚིགས་སུ་བཅད་པ་འདི་དག་སྨྲས་སོ། །ཡུལ་
[048-176a2] རྣམས་ལ་ནི་ཡིད་ཀྱང་མ་ཆགས་ཤིང། །སེམས་ཅན་དག་པ་སྙིང་རྗེ་སྙིང་བརྩེར་ལྡན། །བློ་གྲོས་མཆོག་ལྡན་རྒྱལ་གྱུར་རྒྱལ་གྱུར་ཅིག་མགོན་པོ་འགྲོ་ལ་མི་འཇིགས་
[048-176a3] སྦྱིན་མཛད་པ། །མཁའ་ལ་རྡུལ་ནག་དུ་བ་མཇུག་རིང་དག་མི་ཆགས་བཞིན་དུ་སྐྱེས་མཆོག་ཐུགས་མི་ཆགས། །དྲི་མེད་ཡུལ་གྱི་བདེ་བས་མི་གོས་ཏེ། །ཆུ་ལས་
[048-176a4] པདྨ་ཇི་ལྟར་འཕགས་པ་བཞིན། །དགེ་སློང་དག། དེ་ནས་ལྷའི་བུ་ཞི་བའི་བློ་གྲོས་དང། ལྷའི་བུ་རྩེ་བ་བཀོད་པས་བྱང་ཆུབ་སེམས་དཔའི་ངེས་པ་རིག་ནས་སེར་སྐྱའི་
[048-176a5] གནས་ཀྱི་གྲོང་ཁྱེར་ཆེན་པོའི་སྐྱེས་པ་དང། བུད་མེད་དང་ཁྱེའུ་དང། བུ་མོ་ཐམས་ཅད་གཉིད་ཀྱིས་ལོག་པར་བྱས་སོ། །སྒྲ་ཐམས་ཅད་ཀྱང་མི་གྲག་པར་བྱས་སོ། །
[048-176a6] དགེ་སློང་དག་དེ་ནས་བྱང་ཆུབ་སེམས་དཔས་གྲོང་ཁྱེར་གྱི་སྐྱེ་བོ་ཐམས་ཅད་གཉིད་ཀྱིས་ལོག་པར་རིག་ནམ་གྱི་དགུང་ལ་བབ་པར་རིག་།སྐར་མའི་བདག་པོ་རྒྱལ་
[048-176a7] དང་ལྡན་པར་རིག་ད་ཁོ་ན་མངོན་པར་འབྱུང་བའི་དུས་ལ་བབ་པར་རིག་ནས་འདུན་པ་ལ་སྨྲས་པ། འདུན་པ་ད་ང་སྐྱོ་བར་མ་བྱེད་པར་རྟ་བསྔགས་ལྡན་ལེགས་པར་


[048-176b0] [176B] 
[048-176b1] བྱང་ཆུབ་སེམས་དཔས་ཚིག་དེ་སྐད་སྨྲས་མ་ཐག་ཏུ་དེ་ནས་སྐད་ཅིག་དེ་ཉིད་ལ་རྒྱལ་པོ་ཆེན་པོ་བཞིས་བྱང་ཆུབ་སེམས་དཔའི་ཚིག་ཐོས་
[048-176b2] ནས་རང་རང་གི་གནས་ནས་བྱུང་སྟེ་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་རང་རང་གི་བཀོད་པས་རིངས་པ་རིངས་པར་སེར་སྐྱའི་གནས་ཀྱི་གྲོང་ཁྱེར་ཆེན་པོར་
[048-176b3] འོངས་སོ། །དེ་ན་དྲི་ཟའི་བདག་པོ་རྒྱལ་པོ་ཆེན་པོ་ཡུལ་འཁོར་སྲུང་ནི། དྲི་ཟ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དག་དང་ལྷན་ཅིག་ཏུ་སིལ་སྙན་དང་གླུ་དབྱངས་སྣ་ཚོགས་
[048-176b4] ལེན་ཅིང་ཤར་ཕྱོགས་ནས་འོངས་པར་གྱུར་ཏེ། འོངས་ནས་ཀྱང་སེར་སྐྱའི་གནས་ཀྱི་གྲོང་ཁྱེར་ཆེན་པོ་ལ་བསྐོར་བ་བྱས་ཏེ། ཇི་ལྟར་འོངས་པའི་ཤར་ཕྱོགས་ཉིད་དུ་གནས་ནས་
[048-176b5] བྱང་ཆུབ་སེམས་དཔའ་ལ་ཕྱག་འཚལ་ཞིང་འདུག་གོ་རྒྱལ་པོ་ཆེན་པོ་འཕགས་སྐྱེས་པོ་ནི། གྲུལ་བུམ་མུ་ཏིག་གི་དོ་ཤལ་སྣ་ཚོགས་ལག་ན་འཕྱང་བ། ནོར་བུ་རིན་པོ་
[048-176b6] ཆེ་སྣ་ཚོགས་ཐོགས་པ། སྤོས་ཆུ་སྣ་ཚོགས་ཀྱིས་གང་བའི་བུམ་པ་ཐོགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དག་དང་ལྷན་ཅིག་ཏུ་ལྷོ་ཕྱོགས་ནས་འོངས་པར་གྱུར་
[048-176b7] ཏེ༑ འོངས་ནས་ཀྱང་སེར་སྐྱའི་གནས་ཀྱི་གྲོང་ཁྱེར་ཆེན་པོ་ལ་བསྐོར་བ་བྱས་ཏེ། ཇི་ལྟར་འོངས་པའི་ལྷོ་ཕྱོགས་ཉིད་དུ་གནས་ནས་བྱང་ཆུབ་སེམས་དཔའ་ལ་ཕྱག་འཚལ་


[048-177a0] [177A] 
[048-177a1] ༄༅། །ཞིང་འདུག་གོ་རྒྱལ་པོ་ཆེན་པོ་མིག་མི་བཟང་ནི། ཀླུ་མུ་ཏིག་གི་དོ་ཤལ་སྣ་ཚོགས་ལག་ན་འཕྱང་བ། ནོར་བུ་རིན་པོ་ཆེ་སྣ་ཚོགས་ཐོགས་པ་
[048-177a2] སྤོས་ཀྱི་ཕྱེ་མ་དང་མེ་ཏོག་གི་ཆར་གྱི་སྤྲིན་ཀུན་ནས་སློང་བའི་རླུང་དལ་ཞིང་དྲི་ཞིམ་པ་སྣ་ཚོགས་གཏོང་བ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དག་དང་ལྷན་ཅིག་ཏུ་ནུབ་
[048-177a3] ཕྱོགས་ནས་འོངས་པར་གྱུར་ཏེ། འོངས་ནས་ཀྱང་སེར་སྐྱའི་གནས་ཀྱི་གྲོང་ཁྱེར་ཆེན་པོ་ལ་བསྐོར་བ་བྱས་ཏེ། ཇི་ལྟར་འོངས་པའི་ནུབ་ཕྱོགས་ཉིད་དུ་གནས་ནས་བྱང་
[048-177a4] ཆུབ་སེམས་དཔའ་ལ་ཕྱག་འཚལ་ཞིང་འདུག་གོ་རྒྱལ་པོ་ཆེན་པོ་ལུས་ངན་ནི། གནོད་སྦྱིན་ནོར་བུ་རིན་པོ་ཆེ་སྐར་མའི་འོད་ཟེར་ཐོགས་པ་ལག་ན་མར་མེ་
[048-177a5] ཐོགས་པ། སྒྲོན་མ་འབར་བ་ལག་ན་ཐོགས་པ། མདའ་གཞུང་དང། རལ་གྲི་དང། མདུང་ཐུང་དང། མཚོན་རྩེ་གཉིས་པ་དང། རྩེ་གསུམ་པ་དང། འཁོར་ལོ་དང་
[048-177a6] མཚོན་རྩེ་གཅིག་པ་དང། འཕང་མདུང་ལ་སོགས་པ་མཚོན་ཆ་སྣ་ཚོགས་ཐོགས་པ། གོ་ཆ་དང་ཡ་ལད་སྲ་བ་བགོས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དག་
[048-177a7] དང་ལྷན་ཅིག་ཏུ་བྱང་ཕྱོགས་ནས་འོངས་པར་གྱུར་ཏེ། འོངས་ནས་ཀྱང་སེར་སྐྱའི་གནས་ཀྱི་གྲོང་ཁྱེར་ཆེན་པོ་ལ་བསྐོར་བ་བྱས་ཏེ། ཇི་ལྟར་འོངས་པའི་བྱང་


[048-177b0] [177B] 
[048-177b1] ཞིང་འདུག་གོ་ལྷའི་དབང་པོ་བརྒྱ་བྱིན་ཡང་སུམ་ཅུ་རྩ་གསུམ་པའི་ལྷ་ལྷའི་མེ་ཏོག་དང། སྤོས་དང་
[048-177b2] ཕྲེང་བ་དང། བྱུག་པ་དང། ཕྱེ་མ་དང། གོས་དང། གདུགས་དང་རྒྱལ་མཚན་དང། བ་དན་དང། མེ་ཏོག་རྣ་རྒྱན་དང། རྒྱན་ཐོགས་པ་རྣམས་དང་ལྷན་ཅིག་ཏུ་འོངས་པར་
[048-177b3] གྱུར་ཏེ༑ འོངས་ནས་ཀྱང་སེར་སྐྱའི་གནས་ཀྱི་གྲོང་ཁྱེར་ཆེན་པོ་ལ་བསྐོར་བ་བྱས་ཏེ། ཇི་ལྟར་འོངས་པའི་སྟེང་གི་བར་སྣང་ལ་འཁོར་དང་བཅས་ཏེ་བྱང་ཆུབ་སེམས་དཔའ་ལ་
[048-177b4] ཕྱག་འཚལ་ཞིང་འདུག་གོ་དགེ་སློང་དག། དེ་ལྟར་འདུན་པས་བྱང་ཆུབ་སེམས་དཔའི་ཚིག་ཐོས་ནས་མིག་མཆི་མས་གང་ཞིང་བྱང་ཆུབ་སེམས་དཔའ་ལ་འདི་སྐད་ཅེས་
[048-177b5] སྨྲས་སོ༑ ༑ཇོ་ཇོ། ཁྱོད་ནི་དུས་མཁྱེན་པ། ཚོད་མཁྱེན་པ། རན་པ་མཁྱེན་པ་ལགས་ན། ད་ལྟར་ནི་བཞུད་པའི་དུས་དང་ཚོད་མ་ལགས་ན། ཅིའི་སླད་དུ་བཀའ་དེ་
[048-177b6] སྐད་སྩལ། བྱང་ཆུབ་སེམས་དཔས་སྨྲས་པ། འདུན་པ་ད་ནི་དུས་ལ་བབ་བོ། །སྨྲས་པ། ཇོ་ཇོ། གང་གི་དུས་ལ་བབ། བྱང་ཆུབ་སེམས་དཔས་སྨྲས་པ། སེམས་ཅན་
[048-177b7] རྣམས་ཀྱི་དོན་ནི་ཚོལ་བ་ན། །བྱང་ཆུབ་རྒ་ཤི་མེད་པའི་གནས་ཐོབ་ནས། །འགྲོ་བ་དགྲོལ་ཞེས་ང་ཡིས་ཡུན་རིང་ནས། །སྨོན་ལམ་བཏབ་པ་དེ་ཡི་དུས་ལ་བབ། །འདི་


[048-178a0] [178A] 
[048-178a1] ༄༅། །ལ་འདི་ནི་ཆོས་ཉིད་དེ། །དེ་ལ་འདི་སྐད་ཅེས་བྱའོ། །ས་བླ་བ་དང་བར་སྣང་དེ་བཞིན་སྐྱོང། །ལྷ་དབང་བརྒྱ་བྱིན་རང་གི་ཕྱོགས་དང་བཅས། །འཐབ་
[048-178a2] བྲལ་ལྷ་དང་དགའ་ལྡན་འཕྲུལ་དགའ་དང། །གཞན་འཕྲུལ་དབང་བྱེད་ལྷ་རྣམས་བརྩོན་པར་གྱུར། །ཀླུ་རྒྱལ་ཆུ་ལྷ་དང་ནི་གཟི་ཅན་དང། །མ་དྲོས་པ་དང་དེ་བཞིན་
[048-178a3] རྒྱ་མཚོ་ཡང། །མི་མཆོག་མངོན་པར་བྱུང་བའི་དུས་བབ་པས། །དེ་དག་རྣམས་ཀྱང་མཆོད་ཕྱིར་བརྩོན་པར་གྱུར། །གང་དག་གཟུགས་ན་སྤྱོད་པའི་ལྷ་རྣམས་དང། །
[048-178a4] རྟག་ཏུ་བསམ་གཏན་སྤྱོད་ཡུལ་རབ་ཞི་སྤྱད། །དེ་དག་རྣམས་ཀྱང་འཇིག་རྟེན་གསུམ་མཆོད་པ། །མི་མཆོག་དེ་ལ་མཆོད་ཕྱིར་མངོན་པར་བརྩོན། །སྔོན་སྤྱད་
[048-178a5] སྤྱོད་ཚེ་གྲོགས་པོར་གྱུར་པ་ཡི། །བྱང་ཆུབ་སེམས་དཔའ་ཕྱོགས་བཅུར་ལྷགས་པ་ཡང། །རྒྱལ་བ་མངོན་པར་འབྱུང་བ་ལྟ་བྱེད་ཅིང། །རྗེས་སུ་མཐུན་པས་མཆོད་
[048-178a6] པ་བྱ་སྙམ་བྱེད། །གསང་བའི་བདག་པོ་བདག་ཉིད་ཆེན་པོ་དེ། །རྡོ་རྗེ་འབར་ཐོགས་ནམ་མཁའི་དཀྱིལ་ན་གནས། །ལུས་ལ་གོ་བགོས་སྟོབས་བརྩོན་རྩལ་དང་
[048-178a7] ལྡན༑ ༑གསང་བ་ལག་ན་རྡོ་རྗེ་འབར་བ་ཐོགས། །ལྷའི་བུ་ཉི་མ་ཟླ་བ་དེ་གཉིས་ཀྱང། །གཡས་དང་གཡོན་ན་རབ་ཏུ་གནས་པར་གྱུར་།སོར་མོ་བཅུ་ཡི་ཐལ་མོ་


[048-178b0] [178B] 
[048-178b1] །མངོན་པར་འབྱུང་ལ་རྗེས་སུ་རྟོག་པར་བྱེད་།སྐར་མ་རྒྱལ་དེ་འཁོར་དང་བཅས་པ་ཡང། །རང་གི་ལུས་ནི་རྒྱ་ཆེན་སྦྲུལ་བྱས་ཏེ། །མི་ཡི་དམ་པ་དེ་ཡི་མདུན་
[048-178b2] འདུག་ནས། །ཡིད་དུ་འོང་བའི་སྒྲ་ནི་རབ་འབྱིན་ཏེ། །སྐར་མ་རྒྱལ་ལྡན་བཞུད་པའི་དུས་ལ་བབ། །དོ་མོད་ཁྱོད་དགེ་བཀྲ་ཤིས་ཐམས་ཅད་གྲུབ། །བདག་ཀྱང་ཁྱོད་དང་
[048-178b3] ཐབས་ཅིག་མཆི་བར་བགྱི། །འདོད་ཆགས་སེལ་བ་བར་ཆད་འབྱུང་མི་འགྱུར། །ལྷའི་བུ་ཡང་དག་སྐུལ་པོས་བསྐུལ་བྱས་པ། །སྟོབས་དང་བརྩོན་འགྲུས་འཕགས་པ་མྱུར་
[048-178b4] དུ་བཞེངས། །སྡུག་བསྔལ་ཉེན་པའི་སེམས་ཅན་ཐམས་ཅད་སྒྲོལ། །ད་ནི་མངོན་པར་འབྱུང་བའི་དུས་ལ་བབ། །ལྷ་རྣམས་བྱེ་བ་སྟོང་ཕྲག་མང་པོ་ཡང། །ཡིད་འོང་
[048-178b5] མེ་ཏོག་ཆར་པ་འབེབས་ཤིང་ལྷགས། །དེ་ནི་སྐྱིལ་མོ་ཀྲུང་བཅས་མཆོག་ལ་འདུད། །ལྷ་ཡིས་བསྐོར་ཅིང་མཛེས་ལ་གཟི་བརྗིད་འབར་།གྲོང་ཁྱེར་ན་ནི་སྐྱེས་པ་བུད་
[048-178b6] མེད་ཁྱེའུ་དང་བུ་མོ་གང་ཡོད་པ། །དེ་དག་ཐམས་ཅད་ཡིད་ངལ་གྱུར་ནས་ཉལ་ཏེ་སྤྱོད་ལམ་རྣམས་ལས་ཉམས། །རྟ་དང་གླང་པོ་བ་ལང་ནེ་ཙོ་ཁྲུང་ཁྲུང་རྨ་བྱ་རི་སྐེགས་
[048-178b7] རྣམས༑ ༑དེ་དག་རྣམས་ཀྱང་ཡིད་ངལ་མྱུར་དུ་ཉལ་ཏེ་དེ་དག་གཟུགས་མི་མཐོང། །ཤཱཀྱའི་བུ་གང་རྡོ་རྗེ་སྲ་བ་མཚོན་ཆ་རྩེ་གཉིས་ཐོགས་བཀོད་དང། །གླང་ཆེན་རྟ་


[048-179a0] [179A] 
[048-179a1] ༄༅། །དང་ཤིང་རྟ་རྟ་བབས་མཆོག་དྲུང་བཀོད་པ་དེ་དག་ཉལ། །རྒྱལ་པོ་རྒྱལ་བུ་རྒྱལ་པོའི་སྐྱེ་བོ་ཀུན་ཀྱང་གཉིད་ཀྱིས་ལོག་པར་གྱུར། །བུད་མེད་
[048-179a2] ཚོགས་རྣམས་གཉིད་ལོག་གོས་བྲལ་གཅེར་བུར་གྱུར་ཀྱང་ཡོང་མ་ཚོར་།དེ་ནི་ཚངས་དབྱངས་ཡིད་དུ་འོང་ཚིག་ཀ་ལ་པིངྐའི་སྒྲ་དབྱངས་ཀྱིས། །ནམ་ཕྱེད་འདས་ཏེ་ནམ་
[048-179a3] གྱི་གུང་ལ་བབ་ནས་འདུན་པ་དེ་ལ་སྨྲས། །འདུན་པ་རྟ་ཕོ་བསྔགས་ལྡན་བཟང་པོ་ལེགས་བརྒྱན་ལེགས་པར་ང་ལ་བྱིན། །གལ་ཏེ་ང་ལ་བྱམས་པར་སེམས་ན་བགེགས་
[048-179a4] མ་བྱེད་པར་མྱུར་དུ་བྱིན། །འདུན་པས་ཚིག་ཐོས་མཆི་མས་མིག་གང་རང་གི་ཇོ་བོ་དེ་ལ་སྨྲས། །སེམས་ཅན་ཁ་ལོ་སྒྱུར་མཆོག་གར་བཞུད་བཅིབས་པས་ཁྱོད་ལ་ཅི་
[048-179a5] ཞིག་བགྱི། །དུས་མཁྱེན་ཅིང་ནི་ཚོད་མཁྱེན་ཆོས་སྤྱོད་གང་དུའང་གཤེགས་པའི་དུས་མ་ལགས། །ཁྱོད་ཀྱི་སྒོ་བཀུམ་གཏན་པ་དམ་སྩལ་སུའང་ཆབ་སྒོ་འབྱེད་མི་
[048-179a6] འགྱུར༑ ༑བརྒྱ་བྱིན་གྱི་ནི་ཡིད་ཀྱི་སེམས་པའི་དབང་གིས་སྒོ་ཡང་བྱེ་བར་གྱུར། །འདུན་པས་དེ་འདྲ་མཐོང་ནས་དགའ་ཞིང་སྡུག་བསྔལ་དེ་ནི་མཆི་མ་འཁོར། །ཀྱི་
[048-179a7] ཧུད་བདག་གྲོགས་སུ་ཡོད་ཇི་ལྟར་བྱ་ཞིང་ཕྱོགས་ནི་གར་རྒྱུག་སྙམ། །གཟི་བརྗིད་ལྡན་པས་དྲག་ཤུལ་ཅན་གྱི་ཚིག་སྨྲས་བརྒྱ་བྱིན་འབའ་ཞིག་ཐོས། །ཡན་ལག་


[048-179b0] [179B] 
[048-179b1] །རྒྱལ་པོ་རྒྱལ་བུ་རྒྱལ་པོའི་སྐྱེ་བོ་དེ་དག་རྣམས་ཀྱིས་འདི་མ་ཚོར། །བུད་མེད་ཚོགས་ཀྱང་གཉིད་ལོག་ལྷ་
[048-179b2] རྣམས་ཀྱིས་ནི་གྲགས་ལྡན་གཉིད་ལོག་བྱས། །ཀྱི་ཧུད་འདི་ཡིས་སྔོན་ཆད་བསམ་པའི་སྨོན་ལམ་ཐམས་ཅད་གྲུབ་གྱུར་ཅིག་ལྷ་སྟོང་བྱེ་བ་དེ་དག་དགའ་བའི་ཡིད་ཀྱིས་
[048-179b3] འདུན་པ་དེ་ལ་སྨྲས། །འདུན་པ་རྟ་མཆོག་བསྔགས་ལྡན་ལེགས་པར་ཕུལ་ཅིག་འདྲེན་པ་སྐྱོ་མ་བྱ། །ལྷ་དང་ལྷ་མིན་དག་གིས་རྔ་དུང་རྫ་རྔ་རོལ་མོ་ཁྲག་ཁྲིག་བྱས། །
[048-179b4] འོན་ཀྱང་ལྷས་བསྙལ་བ་ཡི་གྲོང་ཁྱེར་མཆོག་འདི་སད་པར་ཡོད་མ་གྱུར། །འདུན་པ་བར་སྣང་དྲི་མ་མེད་ལ་ལྷ་ཡི་འོད་རབ་མཛེས་ལ་ལྟོས། །ཁྱོད་ཀྱིས་བྱང་ཆུབ་སེམས་
[048-179b5] དཔའ་བྱེ་བ་མང་པོ་མཆོད་ཕྱིར་གང་ལྷགས་ལྟོས། །བདེ་སོགས་ཁྱིམ་ཐབ་བརྒྱ་བྱིན་དཔུང་བསྐོར་སྒོ་ན་མཛེས་པར་འདུག་པ་དང། །ལྷ་དང་ལྷ་མིན་མིའམ་ཅི་ཚོགས་
[048-179b6] གང་དག་མཆོད་ཕྱིར་ལྷགས་ལ་ལྟོས། །འདུན་པ་དེས་ཀྱང་ལྷ་ཚིག་དེ་ཐོས་བསྔགས་ལྡན་རྟ་ཕོ་དེ་ལ་སྨྲས། །སེམས་ཅན་ཁ་ལོས་གྱུར་མཆོག་འདི་བཞུད་ཁྱོད་ནི་རྟ་
[048-179b7] སྐད་སྒྲོག་ཅིང་ཤོག་དེ་ཡིས་དབྱར་གྱི་ཁ་དོག་ཅན་དེ་རྨིག་པ་གསེར་གྱིས་བརྒྱན་བྱས་ནས། །ཡིད་མི་དགའ་བཞིན་ཡོན་ཏན་རྒྱ་མཚོ་མངའ་བའི་བཅིབས་པར་


[048-180a0] [180A] 
[048-180a1] ༄༅། །དབུལ་བ་བྱས། །མཚན་མཆོག་མངའ་ཞིང་ཕན་མཛད་ཁྱོད་ཀྱི་ཆིབས་འདི་རིགས་བཟང་དགེ་བ་ལགས། །ཁྱོད་ཀྱིས་སྔོན་ཆད་གང་དགོངས་སྨོན་ལམ་
[048-180a2] དེ་གྲུབ་གྱུར་ཅིག་གཤེགས་སུ་གསོལ། །གང་དག་བགེགས་བགྱིད་ཞི་བར་གྱུར་ཅིག་དགོངས་པའི་བརྟུལ་ཞུགས་གྲུབ་གྱུར་ཅིག་འགྲོ་བ་ཀུན་ལ་བདེ་དང་མཐོ་རིས་
[048-180a3] པ་དང་ཞི་བ་སྦྱིན་གྱུར་ཅིག་དེ་ནི་གང་ཚེ་མལ་ནས་ལངས་ཚེ་ས་འདི་ཐམས་ཅད་རྣམ་དྲུག་གཡོས། །རྟ་རྒྱལ་དམ་པ་ཟླ་བ་ཉ་བའི་དཀྱིལ་འཁོར་འདྲ་བ་དེ་ལ་ཞོན། །
[048-180a4] སྐྱོང་བའི་ལག་པ་རྣམ་དག་པདྨ་དྲི་མེད་འདྲ་བས་རྟ་མཆོག་བཏེག་།བརྒྱ་བྱིན་ཚངས་པ་དེ་གཉིས་དེ་ཡི་མདུན་ན་ལམ་ནི་འདི་ཞེས་སྟོན། །དེ་ཡིས་གསལ་བ་དྲི་མ་
[048-180a5] མེད་པའི་འོད་བཏངས་རྣམས་སྣང་བས་གསལ། །དེ་ཚེ་ངན་སོང་ཀུན་ཞི་སེམས་ཅན་བདེ་ལྡན་ཉོན་མོངས་གནོད་པ་མེད། །མེ་ཏོག་ཆར་བབ་སིལ་སྙན་བྱེ་བ་སྒྲ་བྱུང་
[048-180a6] ལྷ་དང་ལྷ་མིན་བསྟོད། །ཐམས་ཅད་དགའ་དང་ལྡན་ནས་གྲོང་ཁྱེར་མཆོག་ལ་བསྐོར་བ་བྱས་ཏེ་དོང། །སྐྱེས་བུ་ཆེན་པོ་སོང་བས་གྲོང་ཁྱེར་དམ་པའི་ལྷ་ཡང་ཡིད་
[048-180a7] ནི་དམན་པར་གྱུར་ནས་འོངས། །མདུན་དུ་འདུག་ནས་སྙིང་རྗེར་ངུ་བའི་ཡིད་ལྡན་དེ་ཡིས་པདྨ་འདྲ་བའི་བཞིན་ལ་སྨྲས། །ཁྱོད་བྲལ་སྒྲེན་མོར་མི་མཛེས་ས་འདི་


[048-180b0] [180B] 
[048-180b1] །དོ་མོད་ཁྱོད་ཀྱིས་ཁབ་འདི་སྤངས་ན་བདག་ལ་དགའ་བདེ་བགྱིད་པ་འགའ་མ་མཆིས། །སླན་ཆད་བྱ་ཚོགས་
[048-180b2] རྣམས་ཀྱི་སྒྲ་དག་དང། །གྲགས་པ་མཐའ་ཡས་ཁྱོད་ན་སིད་བགྱིད་པའི། །བཙུན་མོའི་འཁོར་གྱི་གླིང་བུ་སྙན་པ་དང། །བཀྲ་ཤིས་སྒྲ་དང་གླུ་སྒྲ་ཐོས་མ་འགྱུར། །ཉོན་
[048-180b3] མོངས་བཅོམ་པ་ཁྱོད་ནི་གཤེགས་གྱུར་ན། །གདུགས་མཚན་ཁྱོད་ལ་མཆོད་པ་བགྱིད་པ་ཡི། །ལྷ་དང་གྲུབ་ཚོགས་སླན་ཆད་མཐོང་མི་འགྱུར། །ལྷ་ཡི་དྲི་ཡང་སླན་ཆད་
[048-180b4] སྣོམ་མི་འགྱུར། །ཕྲེང་བ་བཏགས་ནས་ཞག་ལོན་གྱུར་པ་ལྟར། །ཁྱོད་ཀྱིས་དོ་མོད་ཕོ་བྲང་དེ་བཞིན་སྤངས། །ཁྱོད་བཞུད་སླན་ཆད་གཟི་བརྗིད་དཔལ་མ་མཆིས། །གར་
[048-180b5] ལ་ལྟ་བ་བཞིན་དུ་བདག་ལ་གདའ། །གྲོང་ཁྱེར་ཀུན་གྱི་བྱིན་དང་སྟོབས་འཕྲོག་སྟེ། །འདི་ནི་དགོན་པ་འདྲ་ཞིང་མཛེས་མ་ལགས། །གང་གིས་ས་འདིར་འཁོར་ལོ་སྟོབས་
[048-180b6] ཅན་དུ༑ ༑ལུང་བསྟན་དྲང་སྲོང་ཚིག་ནི་དེང་རྫུན་གྱུར། །བསོད་ནམས་སྡོང་པོ་ཆེན་པོ་ཁྱོད་བྱུང་ན། །ས་འདིར་ཤཱཀྱའི་སྟོབས་ནི་སྟོབས་མ་མཆིས། །རྒྱལ་པོའི་ཕོ་བྲང་འཁོར་
[048-180b7] འདིར་གདུང་ཡང་འཆད། །ཤཱཀྱའི་ཚོགས་འདི་བསམ་པ་རབ་ཏུ་ཉམས་།དྲི་མེད་དྲི་བྲལ་ཁྱོད་ནི་གར་བཞུད་པར། །བདག་ཀྱང་ཁྱོད་དང་ལྷན་ཅིག་མཆི་བར་བགྱི། །


[048-181a0] [181A] 
[048-181a1] ༄༅། །འོན་ཀྱང་ཐུགས་བརྩེ་ཐུགས་རྗེ་བསྐྱེད་ནས་ནི། །ཁྱོད་ཀྱིས་ཕོ་བྲང་འདི་ལ་གཟིགས་སུ་གསོལ། །བློ་གྲོས་ལྡན་པ་ཁྱིམ་ལ་བལྟས་ནས་ནི། །སྙན་
[048-181a2] པའི་ང་རོས་འདི་སྐད་ཚིག་སྨྲས་ཏེ། །སྐྱེ་འཆི་མཐར་འབྱིན་མ་ཐོབ་བར་དུ་ནི། །ང་ཡིས་སེར་སྐྱའི་གྲོང་ཁྱེར་འཇུག་མི་བྱ། །རྒ་ཤི་མེད་པའི་གནས་མཆོག་འཆི་མེད་པ། །
[048-181a3] བྱང་ཆུབ་དམ་པ་ང་ཡིས་མ་ཐོབ་པར། །ང་ནི་སེར་སྐྱའི་གནས་སུ་མངོན་ཕྱོགས་ཏེ། །འགྲེང་འདུག་ཉལ་དང་འཆག་པ་མི་བྱ་འོ། །གང་ཚེ་འགྲོ་བའི་གཙོ་བོ་པ། །བྱང་
[048-181a4] ཆུབ་སེམས་དཔའ་དེ་བྱུང་ཞིང། །དེ་ནི་མཁའ་ལ་འགྲོ་བའི་ཚེ་།ལྷ་ཡི་བུ་མོ་རྣམས་ཀྱིས་བསྟོད། །འདི་ནི་སྦྱིན་པའི་གནས་ཆེན་ཡིན་།འདི་ནི་བསོད་ནམས་ཞིང་ཆེན་
[048-181a5] ཡིན༑ ༑འདི་ནི་བསོད་ནམས་འདོད་པའི་ཞིང། །འཆི་མེད་འབྲས་བུ་སྦྱིན་མཛད་པ། །སེམས་ཅན་རྣམས་ལ་ཐུགས་རྗེ་བས། །འདི་ཡིས་བསྐལ་བ་བྱེ་མང་དུ། །སྦྱིན་
[048-181a6] དང་དུལ་དང་སྡོམ་པ་ཡིས༑ ༑འདིས་ནི་བྱང་ཆུབ་ཡང་དག་བསྒྲུབས་།འདི་ཡི་ཚུལ་ཁྲིམས་ཡོངས་སུ་དག་བརྟུལ་ཞུགས་བཟང་ཞིང་སྤྱོད་མ་ཉམས། །འདོད་པ་
[048-181a7] དག་དང་ལོངས་སྤྱོད་རྣམས། །དོན་དུ་མི་གཉེར་ཚུལ་ཁྲིམས་སྲུང་།སེམས་ཅན་ཡོངས་སུ་བསྐྱབ་པའི་ཕྱིར། །འདི་ནི་རྟག་ཏུ་བཟོད་པ་གསུང། །ཡན་ལག་


[048-181b0] [181B] 
[048-181b1] །ཁྲོ་བ་མི་མངའ་སྡང་མི་མངའ་།འདི་ནི་རྟག་ཏུ་བརྩོན་འགྲུས་ལྡན། །བསྐལ་པ་བྱེ་བར་སྐྱོ་མི་མངའ། །འདི་ཡིས་བྱང་ཆུབ་ཡང་དག་བསྒྲུབས། །
[048-181b2] མཆོད་སྦྱིན་དག་ནི་བྱེ་བ་མཛད། །འདི་རྟག་བསམ་གཏན་བསམ་གཏན་པ། །ཐུགས་ནི་ཞི་ཞིང་རབ་ཏུ་ཞི། །ཉོན་མོངས་ཐམས་ཅད་བསྲེགས་ནས་ནི། །སེམས་ཅན་བྱེ་བ་
[048-181b3] འགྲོལ་བར་འགྱུར། །འདི་ནི་ཤེས་རབ་ཆགས་མི་མངའ། །རྟོག་དང་རྣམ་པར་རྟོག་ལྡན་ལས། །གྲོལ་ཞིང་ཐུགས་ནི་རྣམ་གྲོལ་ཏེ། །རང་བྱུང་བ་ཡི་རྒྱལ་བར་འགྱུར། །འདི་
[048-181b4] ནི་རྟག་ཏུ་བྱམས་ཐུགས་ལྡན། །ཐུགས་རྗེ་ཡི་ནི་ཕ་རོལ་བྱོན། །དགའ་དང་བཏང་སྙོམས་བསམ་གཏན་པ། །ཚངས་པའི་ལམ་གྱི་ཆོ་ག་མཁྱེན། །འདི་ནི་ཤིན་ཏུ་ལྷ་ཡི་ལྷ། །ལྷ་
[048-181b5] རྣམས་ཀྱིས་ནི་མཆོད་པའི་འོས། །ཐུགས་དགེ་དག་ཅིང་དྲི་མ་བྲལ་།ཡོན་ཏན་ཁྲག་ཁྲིག་ཕ་རོལ་བྱོན། །འཇིགས་པས་ཉེན་པ་རྣམས་ཀྱི་སྐྱབས། །མིག་མེད་རྣམས་ཀྱི་
[048-181b6] སྒྲོན་མ་སྟེ། །གནོད་པ་རྣམས་ཀྱི་སྐྱབས་ཀྱང་ལགས། །རིང་ནས་ན་བའི་སྨན་པ་ལགས། །རྒྱལ་པོ་དམ་པ་ཆོས་ཀྱི་རྒྱལ། །དབང་པོ་ལྟ་བུར་སྤྱན་སྟོང་མངའ། །ཚངས་པ་
[048-181b7] ལྟ་བུར་རང་བྱུང་གྱུར། །ལུས་དང་སེམས་ནི་རབ་སྦྱངས་པ། །བརྟན་ཞིང་ཤེས་རབ་རབ་ཏུ་མང། །དཔའ་ཞིང་ཐུགས་ནི་འདོད་ཆགས་བྲལ་།ཉོན་མོངས་འཇོམས་པས་


[048-182a0] [182A] 
[048-182a1] ༄༅། །དཔའ་བོ་སྟེ། །མ་རྒྱལ་དགྲ་ལས་རྒྱལ་བ་ལགས། །སེངྒེ་ལྟ་བུར་བསྙེངས་པ་སྤངས། །གླང་པོ་ལྟ་བུར་རབ་དུལ་ཐུགས་།ཁྱུ་མཆོག་ལྟ་བུར་
[048-182a2] ཚོགས་ཀྱི་གཙོ། །བཟོད་དེ་འཁྲུག་པ་རབ་ཏུ་སྤངས། །ཟླ་བ་ལྟ་བུར་རབ་ཏུ་གསལ། །ཉི་མ་ལྟ་བུར་སྣང་བ་མཛད། །སྒྲོན་མ་ལྟ་བུར་གསལ་མཛད་པ། །སྐར་མ་ལྟ་བུར་
[048-182a3] མུན་པ་བྲལ། །པདྨ་ལྟ་བུར་ཆགས་མི་མངའ། །མེ་ཏོག་ལྟ་བུར་ཁྲིམས་དྲི་དགའ། །སྟོན་པ་ལྷུན་པོ་ལྟར་མི་གཡོ། །དོག་ས་ལྟ་བུར་གསོས་སུ་གྱུར། །རིན་ཆེན་
[048-182a4] འབྱུང་གནས་ལྟར་མི་འཁྲུགས། །འདི་ནི་ཕུང་པོའི་བདུད་ལས་རྒྱལ་།འདི་ནི་འཆི་བདག་བདུད་ལས་རྒྱལ། །འདིས་ནི་ལྷ་ཡི་བདུད་ཀྱང་བཅོམ། །འདི་ནི་དེད་དཔོན་
[048-182a5] ཆེན་པོ་སྟེ། །ལམ་ངན་དག་ན་གནས་རྣམས་ལ། །ཡན་ལག་བརྒྱད་པ་ལམ་གྱི་མཆོག་རིང་པོར་མི་ཐོགས་སྟོན་པར་འགྱུར། །རྒ་ཤི་ཉོན་མོངས་འཇོམས་པ་པོ་
[048-182a6] མུན་པ་རབ་རིབ་རྣམ་པར་གྲོལ། །ས་དང་ལྷ་ཡུལ་གྲགས་པ་ཡི། །རང་བྱུང་རྒྱལ་བར་བྱོན་པ་ལགས། །སྐྱེས་བུ་མཆོག་གི་གཟུགས་མངའ་བ་།དཔག་ཏུ་མེད་
[048-182a7] ལ་བསྟོད་པས་བསྟོད། །ཁྱོད་ལ་བསྟོད་པའི་བསོད་ནམས་དེས། །སྨྲ་བའི་སེངྒེ་འདྲ་བར་ཤོག་དགེ་སློང་དག་དེ་ལྟར་བྱང་ཆུབ་སེམས་དཔའ་མངོན་པར་བྱུང་


[048-182b0] [182B] 
[048-182b1] ཀེའུ་ཏའི་ཡུལ་དང། གྱད་ཡུལ་ལས་འདས་ཏེ་མེ་ནེ་ཡའི་ཡུལ་གྱི་གྲོང་རྡལ་རྗེས་སུ་དཔག་པ་ཞེས་བྱ་བ་ནས་དཔག་ཚད་དྲུག་ཏུ་བྱང་ཆུབ་སེམས་དཔའ་
[048-182b2] ཕྱིན་པ་དང་ནམ་ནངས་པར་གྱུར་ཏོ། །དེ་ནས་བྱང་ཆུབ་སེམས་དཔའ་རྟ་བསྔགས་ལྡན་ལས་བབས་ཏེ་ས་ལ་འདུག་ནས་ལྷ་དང། ཀླུ་དང་གནོད་སྦྱིན་དང། དྲི་ཟ་དང་
[048-182b3] ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོའི་ཚོགས་ཆེན་པོ་སླར་བཀྱེའོ། །སླར་བཀྱེ་ནས་ཀྱང་དེ་འདི་སྙམ་དུ་སེམས་ཏེ། རྒྱན་འདི་དག་དང་
[048-182b4] རྟ་བསྔགས་ལྡན་ཡང་འདུན་པའི་ལག་ཏུ་གཏད་དེ་སླར་གཏང་ངོ་སྙམ་མོ། །དེ་ནས་བྱང་ཆུབ་སེམས་དཔས་འདུན་པ་ལ་བོས་ཏེ་འདི་སྐད་ཅེས་སྨྲས་སོ། །འདུན་པ། ཁྱོད་
[048-182b5] སོང་ལ་རྒྱན་འདི་དག་དང། རྟ་བསྔགས་ལྡན་ཁྱེར་ཏེ་སླར་ལོག་ཅིག་ས་ཕྱོགས་གང་ནས་འདུན་པ་སླར་ལོག་པ་དེར་མཆོད་རྟེན་བརྩིགས་ཏེ། དེང་སང་དུའང་མཆོད་རྟེན་
[048-182b6] དེ་ལ་འདུན་པ་སླར་ལོག་པའི་མཆོད་རྟེན་ཞེས་གྲགས་པ་ཡིན་ནོ་།ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། ཇི་ལྟར་ན་གཙུག་ཕུད་ཀྱང་ཡོད་ལ་རབ་ཏུ་བྱུང་
[048-182b7] བ་ཞེས་བྱ་བར་ཡང་འགྱུར་སྙམ་ནས་དེས་རལ་གྲིས་གཙུག་ཕུད་བཅད་དེ་བར་སྣང་ལ་བོར་བ་དང། དེ་སུམ་ཅུ་རྩ་གསུམ་པའི་ལྷ་རྣམས་ཀྱིས་མཆོད་པའི་ཕྱིར་བླངས་ཏེ་


[048-183a0] [183A] 
[048-183a1] ༄༅། །དེང་སང་དུའང་སུམ་ཅུ་རྩ་གསུམ་པའི་ལྷ་རྣམས་གཙུག་ཕུད་ཀྱི་དུས་སྟོན་བྱེད་དོ། །དེར་མཆོད་རྟེན་ཡང་བྱས་ཏེ། དེང་སང་དུའང་མཆོད་རྟེན་དེ་ལ་
[048-183a2] གཙུག་ཕུད་བླངས་པའི་མཆོད་རྟེན་ཞེས་མིང་དུ་ཆགས་སོ། །ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། རབ་ཏུ་བྱུང་ཡང་གོས་ཀ་ཤི་པ་གྱོན་པ་ཇི་ལྟར་
[048-183a3] རུང་གི། གལ་ཏེ་ངས་ཚལ་གྱི་གནས་ནས་ཚུལ་དང་མཐུན་པའི་གོས་ཤིག་རྙེད་ན་ནི་ལེགས་སོ་སྙམ་དུ་བསམ་པ་དང། དེ་ནས་གནས་གཙང་མའི་རིས་ཀྱི་ལྷ་
[048-183a4] རྣམས་འདི་སྙམ་དུ་སེམས་ཏེ། བྱང་ཆུབ་སེམས་དཔའ་ལ་ངུར་སྨྲིག་དགོས་པར་གྱུར་ཏོ་སྙམ་མོ། །དེ་ན་ལྷའི་བུ་གཅིག་ཅིག་ལྷའི་གཟུགས་མི་མངོན་པར་བྱས་
[048-183a5] ཏེ་རྔོན་པའི་གཟུགས་ལྟ་བུས་གོས་ངུར་སྨྲིག་བགོས་ནས་བྱང་ཆུབ་སེམས་དཔའི་མདུན་དུ་ཕྱིན་ཏོ། །དེ་ནས་བྱང་ཆུབ་སེམས་དཔས་དེ་ལ་འདི་སྐད་ཅེས་སྨྲས་སོ། །གལ་
[048-183a6] ཏེ་གྲོགས་པོ་ཁྱོད་ཀྱིས་གོས་ངུར་སྨྲིག་རྣམས་ཁོ་བོ་ལ་བྱིན་ན་ཁོ་བོའི་གོས་ཀ་ཤི་པ་འདི་རྣམས་ཀྱང་ཁྱོད་ལ་སྦྱིན་ནོ། །དེས་སྨྲས་པ། གོས་འདི་དག་ཀྱང་ཁྱོད་ལ་མཛེས་
[048-183a7] ལ༑ འོ་ནི་རྣམས་ཀྱང་ཁོ་བོ་ལ་མཛེས་སོ། །བྱང་ཆུབ་སེམས་དཔས་སྨྲས་པ། ཁོ་བོས་ཁྱོད་ལ་བསླང་ངོ། །དེ་ནས་ལྷའི་བུ་རྔོན་པའི་གཟུགས་ལྟ་བུ་དེས་གོས་ངུར་སྨྲིག་


[048-183b0] [183B] 
[048-183b1] ཀྱང་བླངས་སོ། །དེ་ནས་ལྷའི་བུ་དེས་མོས་པ་བསྐྱེད་དེ་ལག་པ་གཉི་གས་གོས་དེ་དག་བླངས་ནས་སྤྱི་བོ་ལ་
[048-183b2] བཞག་སྟེ། དེ་དག་ལ་མཆོད་པ་དང་བཀུར་སྟི་བྱ་བའི་ཕྱིར་དེ་ཉིད་ནས་ལྷའི་འཇིག་རྟེན་དུ་སོང་ངོ། །དེའང་འདུན་པས་མཐོང་བར་གྱུར་ནས་དེས་མཆོད་རྟེན་བརྩིགས་
[048-183b3] ཏེ༑ དེང་སང་དུའང་མཆོད་རྟེན་དེ་ལ་ངུར་སྨྲིག་བླངས་པ་ཞེས་མིང་དུ་ཆགས་སོ། །གང་གི་ཚེ་བྱང་ཆུབ་སེམས་དཔས་གཙུག་ཕུད་བཅད་ནས་གོས་ངུར་སྨྲིག་རྣམས་བགོས་
[048-183b4] པ་དེའི་ཚེ་ལྷའི་བུ་བརྒྱ་སྟོང་དགའ་ཞིང་མགུ་ལ་ཚིམ་ཞིང་ཡིད་རངས་ཏེ་མཆོག་ཏུ་རབ་ཏུ་དགའ་ནས་དགའ་བ་དང། ཡིད་བདེ་བ་སྐྱེས་ཏེ། ཀྱེ་གྲོགས་པོ་དག་གཞོན་ནུ་
[048-183b5] དོན་གྲུབ་རབ་ཏུ་བྱུང་ངོ། །དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བར་འགྱུར་ཏེ་
[048-183b6] སེམས་ཅན་སྐྱེ་བའི་ཆོས་ཅན་གྲངས་མེད་པ་དག་སྐྱེ་བ་ལས་ཡོངས་སུ་འགྲོལ་བར་འགྱུར་བ་ནས་རྒ་བ་དང། འཆི་བ་དང། ན་བ་དང་མྱ་ངན་དང། སྨྲེ་སྔགས་འདོན་
[048-183b7] བ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དག་ལས་སེམས་ཅན་རྣམས་ཡོངས་སུ་བཀོལ་ཏེ་འཁོར་བའི་རྒྱ་མཚོའི་ཕ་རོལ་ཏུ་བསྒྲལ་ནས་བདེ་


[048-184a0] [184A] 
[048-184a1] ༄༅། །བ༑ འཇིགས་པ་མེད་པ། མྱ་ངན་མེད་པ། གནོད་པ་མེད་པ་ཞི་བ། རྡུལ་དང་བྲལ་བ། འཆི་བ་མེད་པའི་ཆོས་ཀྱི་དབྱིངས་ལ་འགོད་པར་འགྱུར་རོ། །
[048-184a2] ཞེས་ནས་ཨ་ལ་ལ་ཞེས་བྱ་བ་དང། ཅ་ཅོ་དང་ག་ཞིའི་སྒྲ་སྐད་ཕྱུང་བར་གྱུར་ཏོ། །སྒྲ་དེའང་གཅིག་ནས་གཅིག་ཏུ་བརྒྱུད་ནས་འོག་མིན་གྱི་གནས་ཀྱི་བར་དུ་གྲགས་པར་
[048-184a3] གྱུར་ཏོ༑ ༑དེ་ནས་བཙུན་མོའི་འཁོར་རྣམས་ཀྱིས་གཞོན་ནུ་མ་མཐོང་ནས་དཔྱིད་དང། དགུན་དང། དབྱར་གནས་པའི་ཁང་བཟང་རྣམས་དང། ཁྲི་རྣམས་དང། ཁྱིམ་
[048-184a4] རྣམས་སུ་ཚོལ་ཞིང་གང་གི་ཚེ་མ་རྙེད་པ་དེའི་ཚེ་གཅིག་ཏུ་འདུས་ནས་བྱ་ཀུར་ར་མོ་བཞིན་དུད་མོ་ཐོན་པར་གྱུར་ཏོ། །དེ་ན་བུད་མེད་ཁ་ཅིག་ནི་ཤིན་ཏུ་མྱ་ངན་གྱིས་
[048-184a5] ཉམ་ཐག་ནས་ཀྱི་ཧུད་བུ་ཞེས་འཛེར་ཅིང་དུའོ། །ཁ་ཅིག་ནི་ཀྱི་ཧུད་མིང་པོ་ཞེས་འཛེར་ཅིང་དུའོ། །ཁ་ཅིག་ནི་ཀྱི་ཧུད་ཁྱིམ་ཐབ་ཅེས་འཛེར་ཏོ། །ཁ་ཅིག་ནི་ཇོ་བོ་ཞེས་
[048-184a6] འཛེར་ཏོ། །ཁ་ཅིག་ནི་སྡུག་པའི་ཚིག་སྣ་ཚོགས་སྨྲའོ། །ཁ་ཅིག་ནི་ལུས་རྡེབ་ཅིང་དུའོ། །ཁ་ཅིག་ནི་མགོ་འབལ་ལོ། །ཁ་ཅིག་ནི་གཅིག་གི་གདོང་དུ་གཅིག་
[048-184a7] ལྟ་ཞིང་དུའོ། །ཁ་ཅིག་ནི་མིག་བསྒྱུར་ཅིང་དུའོ། །ཁ་ཅིག་ནི་ལག་པ་བརླ་ལ་རྡེབ་ཅིང་དུའོ། །ཁ་ཅིག་ནི་བྲང་རྡུང་ཞིང་དུའོ་།ཁ་ཅིག་ནི་ལག་པ་དཔུང་པར་


[048-184b0] [184B] 
[048-184b1] །ཁ་ཅིག་ནི་མགོར་རྡུང་ཞིང་དུའོ། །ཁ་ཅིག་ནི་མགོ་ལ་ས་འཐོར་ཞིང་དུའོ། །ཁ་ཅིག་ནི་སྐྲ་འཇིག་ཅིང་དུའོ་།ཁ་ཅིག་ནི་སྐྲ་འབལ་ཞིང་དུའོ། །ཁ་ཅིག་
[048-184b2] ནི་ལག་པ་བསྟོད་དེ་བསྒྲེང་ནས་ཆོ་དེ་འདོན་ཏོ། །ཁ་ཅིག་ནི་རི་དྭགས་མོ་དུག་མདས་ཕོག་པ་བཞིན་དུ་གློ་བུར་དུ་རྒྱུག་ཅིང་དུའོ་།ཁ་ཅིག་ནི་གདོང་གོས་ཀྱིས་གཡོགས་
[048-184b3] ཤིང་དུའོ། །ཁ་ཅིག་ནི་ཆུ་ཤིང་རླུང་དམར་གྱིས་བསྐྱོད་པ་བཞིན་དུ་ལུས་འཁྱོར་ཞིང་དུའོ། །ཁ་ཅིག་ནི་ས་ལ་འགྱེལ་ཏེ་མ་ཤི་ཙམ་དུ་གྱུར་ཏོ། །ཁ་ཅིག་ནི་ཉ་ཆུ་ནས་
[048-184b4] བཏོན་པ་བཞིན་དུ་ས་ལ་འགྲོ་ལྡོག་ཅིང་དུའོ། །ཁ་ཅིག་ནི་ཤིང་རྩ་ནས་ཕྱུང་བ་བཞིན་དུ་གློ་བུར་དུ་ས་ལ་འགྱེལ་ནས་དུའོ་།སྒྲ་དེའང་རྒྱལ་པོས་ཐོས་ནས་ཤཱཀྱ་རྣམས་
[048-184b5] ལ་སྨྲས་ས། ཅིའི་ཕྱིར་བཙུན་མོའི་འཁོར་ན་སྒྲ་ཆེན་པོ་འདི་གྲག་།ཤཱཀྱ་རྣམས་ཀྱིས་ཤེས་ནས་སྨྲས་པ། རྒྱལ་པོ་ཆེན་པོ། གཞོན་ནུ་བཙུན་མོའི་འཁོར་ན་མི་གདའ་
[048-184b6] ཞེས་གདའོ། །རྒྱལ་པོས་སྨྲས་པ། མྱུར་དུ་གྲོང་ཁྱེར་གྱི་སྒོ་རྣམས་ཆོད་ལ་ནང་དུ་གཞོན་ནུ་ཚོལ་ཅིག་དེ་དག་གིས་ཕྱི་ནང་དུ་བཙལ་ཀྱང་མ་རྙེད་ནས་སྐྱེ་རྒུའི་བདག་མོ་
[048-184b7] ཆེན་མོ་གཽ་ཏ་མིའི་སྨྲེ་སྔགས་འདོན་ཏེ་ས་ལ་འགྲོ་ལྡོག་ཅིང་རྒྱལ་པོ་ཟས་གཙང་མ་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། བདག་བུ་དང་མྱུར་དུ་སྤྲད་དུ་གསོལ། །དེ་


[048-185a0] [185A] 
[048-185a1] ༄༅། །ནས་རྒྱལ་པོས་ཕྱོགས་བཞིར་ཕོ་ཉ་རྟ་པ་བཀྱེ་སྟེ་ཁྱེད་དེང་ལ་གཞོན་ནུ་མ་རྙེད་ཀྱི་བར་དུ་སླར་མ་ལྡོག་ཅིག་མཚན་མཁན་དང་ལྟས་མཁན་
[048-185a2] རྣམས་ཀྱིས་ཀྱང་བྱང་ཆུབ་སེམས་དཔའ་ནི་བཀྲ་ཤིས་ཀྱི་ཆ་བ་སྒོ་ནས་མངོན་པར་འབྱུང་ངོ་ཞེས་ལུང་བསྟན་ནས་དེ་དག་བཀྲ་ཤིས་ཀྱི་སྒོར་དོང་བ་དང། ལམ་གྱི་
[048-185a3] བར་ཞིག་ན་མེ་ཏོག་གི་ཆར་འབབ་པར་མཐོང་ངོ། །དེ་ནས་དེ་དག་འདི་སྙམ་དུ་སེམས་ཏེ། གཞོན་ནུ་ནི་ལམ་འདི་ནས་བྱུང་ངོ་སྙམ་ནས་དེ་དག་ཅུང་ཟད་ཅིག་ཕ་
[048-185a4] ཟད་དུ་སོང་བ་དང། ལྷའི་བུ་བྱང་ཆུབ་སེམས་དཔའི་གོས་ཀ་ཤི་པ་རྣམས་མགོ་ལ་ཐོགས་ཏེ་འགྲོ་བ་དེ་མཐོང་ནས་དེ་དག་འདི་སྙམ་དུ་སེམས་ཏེ། འདི་དག་ནི་གཞོན་
[048-185a5] ནུའི་གོས་ཀ་ཤི་པ་རྣམས་ཡིན་ན། གོས་འདི་དག་གི་ཕྱིར་འདིས་གཞོན་ནུ་བསད་དེ་འདི་དག་ཁྱེར་བར་མ་གྱུར་ཏམ་སྙམ་མོ། །དེ་ནས་ཡང་དེ་དག་གིས་དེའི་ཕྱི་བཞིན་
[048-185a6] དུ་འདུན་པ་རྟ་བསྔགས་ལྡན་དང། རྒྱན་རྣམས་ཐོགས་ཏེ་འོང་བ་མཐོང་ངོ། །དེ་ནས་དེ་དག་ཕན་ཚུན་དུ་སྨྲས་པ། ཀྱེ་འདུན་པ་རྟ་བསྔགས་ལྡན་ཁྲིད་དེ་འོང་གི་
[048-185a7] དེ་ལམ་དྲིས་ཀྱི་བར་དུ་ཧུར་འདུམས་མ་བྱེད་ཅིག་ཅེས་སྨྲས་ནས་དེ་དག་གིས་འདུན་པ་ལ་དྲིས་པ། ཀྱེ་འདུན་པ། གོས་ཀ་ཤི་པ་འདི་དག་གི་ཕྱིར་མི་འདིས་གཞོན་


[048-185b0] [185B] 
[048-185b1] འདུན་པས་སྨྲས་པ། དེ་ལྟ་ནི་མ་ཡིན་ཏེ། འདིས་ཀྱང་གཞོན་ནུ་ལ་གོས་ངུར་སྨྲིག་རྣམས་ཕུལ་ལོ་།གཞོན་ནུས་ཀྱང་ན་བཟའ་ཀ་ཤི་པ་འདི་
[048-185b2] རྣམས་འདི་ལ་བྱིན་ནོ། །དེ་ནས་ལྷའི་བུ་དེས་དེ་དག་མཆོད་པའི་ཕྱིར་གོས་དེ་རྣམས་ལག་པ་གཉི་གས་སྤྱི་བོ་ལ་ཐོགས་ཏེ། དེ་ཉིད་ནས་ལྷའི་འཇིག་རྟེན་དུ་སོང་ངོ། །དེ་དག་
[048-185b3] གིས་ཡང་འདུན་པ་ལ་དྲིས་པ། འདི་ལ་ཇི་སྙམ་དུ་སེམས། ཁོ་བོ་ཅག་ཤཱཀྱ་གཞོན་ནུ་ཟློག་ཏུ་དོང་ན་ནུས་སམ། དེས་སྨྲས་པ། མི་ནུས་སོ། །གཞོན་ནུ་ནི་བརྩོན་འགྲུས་དང་
[048-185b4] བརྟུལ་བ་བརྟན་པ་སྟེ། ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་མ་རྒྱས་ཀྱི་བར་དུ་སེར་སྐྱའི་གནས་ཀྱི་གྲོང་ཁྱེར་ཆེན་པོར་མི་
[048-185b5] འཇུག་གོ་ཞེས་དེ་དེ་སྐད་གསུང་བས་ཕྱིར་མི་ལྡོག་སྟེ། གཞོན་ནུས་ཇི་སྐད་གསུངས་པ་དེ་དེ་བཞིན་དུ་འགྱུར་རོ། །དེ་ཅིའི་ཕྱིར་ཞེ་ན་གཞོན་ནུ་ནི་བརྩོན་འགྲུས་དང་
[048-185b6] བརྟུལ་བ་བརྟན་པས་སླར་མི་ལྡོག་གོ། དེ་ནས་འདུན་པ་རྟ་བསྔགས་ལྡན་དང། རྒྱན་རྣམས་ཁྱེར་ཏེ་བཙུན་མོའི་འཁོར་གྱི་ནང་དུ་ཕྱིན་ཏོ། །དེ་ནས་རིང་བ་ཞིག་ལོན་པ་
[048-185b7] དང། རྒྱན་དེ་དག་ཤཱཀྱ་གཞོན་ནུ་བཟང་པོ་དང། མིང་ཆེན་དང། མ་འགགས་པས་བཏེག་པ་དང། སྲེད་མེད་ཀྱི་བུ་ཆེན་པོ་ལྟར་མཁྲེགས་པ་དང། སྲེད་མེད་ཀྱི་བུ་


[048-186a0] [186A] 
[048-186a1] ༄༅། །བྱེད་ལྟར་མཁྲེགས་པའི་རྒྱན་དེ་རྣམས་དེ་དག་གིས་མ་ཐེག་གོ་གང་གི་ཚེ་དེ་དག་གང་གིས་ཀྱང་ཐེག་པར་མ་ནུས་པ་དེའི་ཚེ་སྐྱེ་རྒུའི་བདག་མོ་ཆེན་
[048-186a2] མོ་གཽ་ཏ་མའི་འདི་སྙམ་དུ་སེམས་ཏེ། བདག་གིས་ཇི་སྲིད་དུ་རྒྱན་འདི་དག་མཐོང་བ་དེ་སྲིད་དུ་བདག་གིས་སྙིང་ལ་མྱ་ངན་དུ་འགྱུར་གྱི། བདག་གིས་རྒྱན་འདི་དག་རྫིང་
[048-186a3] དུ་འདོར་རོ་སྙམ་མོ། །དེ་ནས་སྐྱེ་རྒུའི་བདག་མོ་ཆེན་མོ་གཽ་ཏ་མའིས་རྒྱན་དེ་དག་རྫིང་དུ་བོར་ཏེ། དེང་སང་དུའང་རྒྱན་གྱི་རྫིང་ཞེས་མིང་དུ་ཆགས་སོ། །དེ་ལ་འདི་
[048-186a4] སྐད་ཅེས་བྱ་སྟེ། གང་ཚེ་བྱང་ཆུབ་སེམས་དཔའ་མཁས་པ་དཔའི་བོ་བྱུང། །དེ་ཚེ་སེར་སྐྱའི་གྲོང་ཁྱེར་པ་དག་མཐའ་དག་སད། །ཀུན་གྱི་སྙིང་ལ་གཞོན་ནུ་མལ་ན་
[048-186a5] ཉལ་སྙམ་སེམས། །མགུ་ཞིང་རབ་ཏུ་དགའ་ནས་ཕན་ཚུན་ཚིག་ཀྱང་སྨྲ། །ས་འཚོ་མ་དང་དེ་བཞིན་བཙུན་མོའི་འཁོར་རྣམས་སད། །མལ་དུ་བལྟས་ན་བྱང་ཆུབ་
[048-186a6] སེམས་དཔའ་མ་མཐོང་ནས། །ཀྱི་ཧུད་བདག་བསླུས་བྱང་ཆུབ་སེམས་དཔའ་གར་བཞུད་ཅེས། །རྒྱལ་པོའི་ཁྱིམ་དུ་དུད་མོའི་སྒྲ་ཡང་བྱུང་བར་གྱུར། །རྒྱལ་པོས་སྒྲ་དེ་
[048-186a7] ཐོས་ནས་ས་ལ་འགྱེལ་གྱུར་ཏེ། །ཨེ་མ་ང་ཡི་བུ་གཅིག་པ་ཞེས་དུད་མོ་ཕྱུང། །དེ་ནས་དེ་ལ་བུམ་པའི་ཆུ་བླུགས་ཁྲུས་བྱས་ནས་།ཤཱཀྱ་མང་པོ་དག་གིས་དེ་ནི་


[048-186b0] [186B] 
[048-186b1] །ས་འཚོ་མ་ཡང་མལ་ནས་ས་ལ་ལྷུང་བར་གྱུར། །སྐྲ་རྣམས་འབལ་ཞིང་རྒྱན་རྣམས་དག་ཀྱང་བཀྲོལ་བར་གྱུར། །སྡུག་པ་ཀུན་དང་བྲལ་བ་རིང་པོར་
[048-186b2] མི་ཐོགས་ཞེས། །འདྲེན་པས་བདག་ལ་སྔོན་གསུངས་ཀྱི་མ་ལེགས་པར་གསུངས། །གཟུགས་ནི་གཟུགས་བཟང་ཤིན་ཏུ་དྲི་མེད་ཡན་ལག་སྤྲས་།གསལ་ཞིང་རྣམ་དག་
[048-186b3] འགྲོ་བ་རྣམས་ཀྱི་ཡིད་འོང་སྡུག་དཔལ་ཡོན་ལྡན་པ་བསྔགས་པ་ལྷ་མི་མཆོད་པའི་འོས། །བདག་ནི་མལ་དུ་བོར་ཏེ་ཁྱོད་ནི་གང་དུ་བཞུད་།ཡོན་ཏན་མངའ་བའི་
[048-186b4] བྱང་ཆུབ་སེམས་དཔའ་མ་མཐོང་བར། །སྐོམ་ཡང་མི་འཚལ་རྒྱགས་པ་རྣམས་ཀྱིས་རྒྱགས་མི་བགྱི། །ས་ལ་ཉལ་ཞིང་རལ་པ་རྣམས་ཀྱང་ཐོགས་པར་བགྱི། །ཁྲུས་བགྱི་
[048-186b5] སྤངས་ཏེ་བརྟུལ་ཞུགས་དཀའ་ཐུབ་སྤྱད་པར་བགྱི། །སྐྱེད་མོས་ཚལ་ཀུན་ལོ་མ་མེ་ཏོག་འབྲས་མ་མཆིས། །རྣམ་དག་སེ་མོ་དོ་ཡང་མུན་རྡུལ་ཕྱག་དར་འདྲ། །མི་མཆོག་
[048-186b6] དམ་པ་ཁྱོད་ཀྱིས་སྤངས་པར་གང་གྱུར་པའི། །གྲོང་ཁྱེར་ཁྱིམ་རྣམས་མཛེས་པ་མ་ལགས་འབྲོག་དང་མཚུངས། །ཀྱི་ཧུད་གླུ་དབྱངས་རབ་ཏུ་སྙན་པའི་སྒྲ་སྐད་ཅན། །
[048-186b7] ཀྱི་ཧུད་ལྷུག་ལྷུག་པ་ཡི་རྒྱན་ཐོགས་བཙུན་མོའི་འཁོར། །ཀྱི་ཧུད་གསེར་གྱི་དྲ་བས་ཁྱབ་པའི་བར་སྣང་ཡང། །ཡོན་ཏན་ལྡན་དང་བྲལ་བས་ཕྱིན་ཆད་མི་བལྟ་འོ། །སྲུ་མོ་


[048-187a0] [187A] 
[048-187a1] ༄༅། །དེ་ཡང་ཤིན་ཏུ་སྡུག་བསྔལ་ཐོབ་གྱུར་ཅིང། །ཤཱཀྱའི་བུ་མོ་མ་ངུ་ཞིག་ཅེས་དབུགས་ཀྱང་འབྱིན། །ང་ནི་འཇིག་རྟེན་དག་ན་རྒ་ཤི་མཐར་བྱེད་ཅེས། །
[048-187a2] མི་མཆོག་དམ་པ་དེས་ནི་སྔོན་ཡང་སྨྲས་པ་ཡིན། །དྲང་སྲོང་ཆེན་པོ་དགེ་བ་སྟོང་དག་སྤྱད་པ་དེ། །ནམ་ཕྱེད་ནས་ནི་དཔག་ཚད་དྲུག་ཏུ་སོང་གྱུར་ནས། །འདུན་པ་དེ་ལ་
[048-187a3] རྟ་མཆོག་དང་ནི་རྒྱན་རྣམས་གཏད། །འདུན་པ་འདི་དག་ཁྱེར་ལ་སེར་སྐྱའི་གྲོང་སོང་ཞིག། ཡབ་དང་ཡུམ་དག་ལ་ཡང་ང་ཡི་ཚིག་གིས་ནི། །གཞོན་ནུ་སོང་གི་སླར་
[048-187a4] ཞིང་ཐུགས་ངན་མ་མཛད་ཅིག། བྱང་ཆུབ་སངས་རྒྱས་ནས་ནི་སླར་འདིར་མཆི་བར་བགྱི། །ཆོས་རྣམས་གསན་ནས་ཐུགས་ཀྱང་ཞི་བར་འགྱུར་ཞེས་སྨྲོས། །འདུན་པ་དེ་
[048-187a5] བཞིན་འདྲེན་པ་ལ་ནི་སླར་སྨྲས་པ། །འདུན་པ་ལེགས་ལྡན་བྱང་ཆུབ་སེམས་དཔའ་གར་ཁྲིད་ཅེས། །མི་མཆོག་གཉེན་གྱི་ཚོགས་རྣམས་བདག་ལ་རྡེག་འགྱུར་
[048-187a6] གྱི༑ ༑བདག་ལ་ནུས་པ་མ་མཆིས་སྟོབས་དང་མཐུ་མ་མཆིས། །བྱང་ཆུབ་སེམས་དཔས་སླར་སྨྲས་འདུན་པ་མ་འཇིགས་ཤིག། ང་ཡི་གཉེན་གྱི་ཚོགས་རྣམས་དགའ་
[048-187a7] བར་གྱུར་ནས་ནི། །ཁྱོད་ལ་སྟོན་པའི་འདུ་ཤེས་རྟག་ཏུ་བསྒོམས་གྱུར་ཏེ། །ང་ལ་བྱམས་པ་བཞིན་དུ་ཁྱོད་ལའང་བྱམས་པར་འགྱུར། །འདུན་པ་རྟ་མཆོག་དང་ནི་


[048-187b0] [187B] 
[048-187b1] །མི་མཆོག་དམ་པ་དེ་ཡི་སྐྱེད་མོས་ཚལ་དུ་ཕྱིན། །སྐྱེད་མོས་ཚལ་གྱི་སྲུང་མ་དགའ་བའི་ཤུགས་སྐྱེས་ནས། །ཀུན་ཏུ་དགའ་བའི་སྒྲ་ནི་ཤཱཀྱ་རྣམས་
[048-187b2] ལ་སྨྲས༑ ༑གཞོན་ནུ་འདི་ཡི་རྟ་མཆོག་དང་ནི་འདུན་པ་ཡང། །སྐྱེད་མོས་ཚལ་དུ་ཕྱིན་གྱི་ཐུགས་ངན་མ་མཛད་ཅིག་རྒྱལ་པོས་དེ་སྐད་ཐོས་ནས་ཤཱཀྱས་བསྐོར་ནས་ནི། །
[048-187b3] རབ་ཏུ་དགའ་བའི་ཤུགས་སྐྱེས་སྐྱེད་མོས་ཚལ་དུ་ཕྱིན། །ས་འཚོས་བྱང་ཆུབ་སེམས་དཔའ་བློ་གྲོས་བརྟན་རིག་ནས། །ཚེག་དེ་ལ་ནི་ཡིད་མ་ཆེས་ཏེ་དགར་མ་གྱུར། །གཞོན་
[048-187b4] ནུ་བྱང་ཆུབ་མ་ཐོབ་བར་དུ་ཕྱིར་འདིར་ཡང། །བྱོན་ཅིང་ལྡོག་པར་འགྱུར་བ་དེ་ནི་གནས་མ་ཡིན། །རྒྱལ་པོས་རྟ་མཆོག་དང་ནི་འདུན་པ་དེ་མཐོང་ནས། །དུད་མོ་བཏབ་
[048-187b5] སྟེ་ས་ཡི་སྟེང་དུ་འགྱེལ་བར་གྱུར། །ཀྱི་ཧུད་ངའི་བུ་གླིང་བུ་རོལ་མོ་སྒྲ་དབྱངས་མཁས། །རྒྱལ་སྲིད་ཐམས་ཅད་བོར་ཏེ་ཁྱོད་ནི་གང་དུ་སོང། །འདུན་པ་ཁྱོད་ཀྱིས་ང་ལ་
[048-187b6] འདིར་ནི་ལེགས་པར་སྨྲོས། །བྱང་ཆུབ་སེམས་དཔའ་གར་སོང་སྦྱོར་བ་ཅི་འདྲ་ཞིག། སྒོ་ནི་སུ་ཡིས་ཕྱེ་ཞིང་གང་གིས་ཁྲིད་པར་གྱུར་།ལྷ་ཚོགས་རྣམས་ཀྱིས་དེ་ལ་
[048-187b7] མཆོད་པ་ཇི་ལྟར་བྱས། །འདུན་པས་སྨྲས་པ་རྒྱལ་པོའི་དབང་པོ་བདག་ལ་གསོན། །དགུང་ཕྱེད་གྲོང་ཁྱེར་བྱིས་པ་རྒན་པོ་གཉིད་ལོག་ནས། །བྱང་ཆུབ་སེམས་དཔའ་


[048-188a0] [188A] 
[048-188a1] ༄༅། །འཇམ་དབྱངས་བདག་ལ་འདི་སྐད་དུ། །འདུན་པ་རྟ་རྒྱལ་ང་ལ་མྱུར་དུ་བྱིན་ཞེས་གསུང། །བདག་གིས་སྐྱེས་པའི་ཚོགས་དང་བུད་མེད་ཚོགས་
[048-188a2] ཀྱང་བསླང། །དེ་དག་ལོག་ཅིང་རབ་ཏུ་ལོག་པས་ཚིག་མ་ཐོས། །བདག་ནི་ངུ་ཞིང་བདག་གིས་ཆིབས་ཀྱི་རྒྱལ་པོ་ཕུལ། །ཕན་པ་མཛད་པ་གང་དུ་དགྱེས་པར་
[048-188a3] གཤེགས་ཞེས་བགྱིས། །བརྒྱ་བྱིན་གྱིས་ནི་འཁྲུལ་འཁོར་ལྡན་པའི་ཆབ་སྒོ་ཕྱེ། །འཇིག་རྟེན་སྐྱོང་བ་བཞིས་ནི་ཆིབས་ཀྱི་རྐང་ལག་བཏེག་དཔའ་བོ་བཅིབས་ནས་
[048-188a4] སྟོང་གསུམ་ལམ་རྣམས་རབ་ཏུ་གཡོས། །ནམ་མཁའ་ཤིན་ཏུ་ཡངས་པ་འདི་ལས་གཤེགས་གྱུར་ཏེ། །འོད་ནི་རབ་ཏུ་བཏང་བས་མུན་པ་མུན་ནག་བསལ། །མེ་ཏོག་
[048-188a5] བབ་ཅིང་སིལ་སྙན་བརྒྱ་དག་སྒྲ་ཡང་བྱུང། །ལྷ་དང་དེ་བཞིན་ལྷ་ཡི་བུ་མོ་རྣམས་ཀྱིས་བསྟོད། །ནམ་མཁའ་ལས་ནི་ལྷ་ཚོགས་རྣམས་ཀྱིས་བསྐོར་ཏེ་གཤེགས། །
[048-188a6] འདུན་པ་རྟ་མཆོག་དང་ནི་རྒྱན་རྣམས་ཁྱེར་ནས་སུ། །དེ་ནི་ངུ་ཞིང་བཙུན་མོའི་འཁོར་དུ་ཕྱིན་པ་དང། །ས་འཚོས་འདུན་པ་དེ་དང་རྟ་མཆོག་མཐོང་གྱུར་ནས། །རབ་ཏུ་
[048-188a7] བརྒྱལ་བར་གྱུར་ཏེ་ས་ཡི་སྟེང་དུ་འགྱེལ། །བུད་མེད་ཚོགས་མང་ཐམས་ཅད་རབ་ཏུ་བརྩོན་པར་ནི། །ཆུ་དག་བླངས་ཤིང་ཤཱཀྱའི་བུ་མོ་ཁྲུ་བར་བྱེད། །མྱ་ངན་རྙེད་


[048-188b0] [188B] 
[048-188b1] །ཕངས་པ་གཉིས་དང་བྲལ་བར་འགྱུར་དུ་འོང་སྙམ་བྱེད། །ཤཱཀྱའི་བུ་མོ་སྡུག་བསྔལ་གྱུར་པ་མཐུ་བསྐྱེད་ནས། །རྟ་ཡི་རྒྱལ་པོ་རྟ་མཆོག་
[048-188b2] དེ་ཡི་མགུལ་ནས་འཇུས། །སྔོན་ཆད་དགའ་བས་རྩེ་བ་དག་ཀྱང་དྲན་བྱས་ནས། །མྱ་ངན་གྱུར་ཅིང་སྣ་ཚོགས་ཚིག་ཀྱང་རབ་ཏུ་སྨྲ་།ཀྱི་ཧུད་བདག་གི་དགའ་སྐྱེད་ཀྱི་ཧུད་བདག་
[048-188b3] གི་མི་མཆོག་དྲི་མེད་ཟླ་བའི་ཞལ་མངའ་བ། །ཀྱི་ཧུད་བདག་གི་གཟུགས་མཆོག་གཟུགས་ཅན་གྱི་ཧུད་བདག་གི་མཚན་མཆོག་དྲི་མེད་གཟི་བརྗིད་ལྡན། །ཀྱི་ཧུད་བདག་གི་
[048-188b4] ཡན་ལག་མ་སྨད་ལེགས་པར་འཁྲུངས་པ་རིམ་གྱིས་འཕགས་པ་མཉམ་མེད་པ། །ཀྱི་ཧུད་བདག་གི་ཡོན་ཏན་མཆོག་ལྡན་ལྷ་མིས་མཆོད་པ་ཐུགས་རྗེ་ཆེན་པོ་མཆོག་ལྡན་
[048-188b5] པ༑ ༑ཀྱི་ཧུད་བདག་གི་སྟོབས་ལྡན་སྲེད་མེད་བུ་ཡི་མཐུ་དང་ལྡན་པ་དགྲ་ཡི་ཚོགས་བཅོམ་པ། །ཀྱི་ཧུད་བདག་གི་ཤིན་ཏུ་འཇམ་དབྱངས་ཀ་ལ་པིངྐའི་སྒྲ་སྐད་ཚངས་དབྱངས་
[048-188b6] སྙན་ལྡན་པ། །ཀྱི་ཧུད་བདག་གི་གྲགས་པ་མཐའ་ཡས་བསོད་ནམས་བརྒྱས་འཕགས་བསོད་ནམས་རྒྱ་ཆེན་མངའ་བ་པོ། །ཀྱི་ཧུད་བདག་གི་བསྔགས་པ་མཐའ་ཡས་
[048-188b7] ཡོན་ཏན་ཚོགས་བརྒྱན་དྲང་སྲོང་ཚོགས་རྣམས་དགའ་མཛད་པ། །ཀྱི་ཧུད་བདག་གི་ནགས་མཆོག་བུང་བ་སྒྲ་འབྱིན་ལུམྦི་ནི་དེར་བལྟམ་པ་ལེགས་བལྟམས་པ། །ཀྱི་


[048-189a0] [189A] 
[048-189a1] ༄༅། །ཧུད་བདག་གི་སྒྲ་གྲགས་ལྷ་མི་རྣམས་ཀྱིས་མངོན་པར་མཆོད་པའི་ཡེ་ཤེས་དོང་པོ་ཆེ། །ཀྱི་ཧུད་བདག་གི་རོ་བྲོ་དམ་པ་བིམྤའི་སྒྲོས་ཅན་པདྨའི་སྤྱན་
[048-189a2] མངའ་གསེར་མདོག་འདྲ། །ཀྱི་ཧུད་བདག་གི་ཤིན་ཏུ་རྣམ་དག་ཚེམས་ལྡན་བ་ཞོ་བ་མོ་ལྟ་བུའི་ཚེམས་ལྡན་པ། །ཀྱི་ཧུད་བདག་གི་ཤངས་ལེགས་སྨིན་ལེགས་སྨིན་མཚམས་
[048-189a3] བར་ན་དྲི་མེད་མཛོད་སྤུ་གནས་པ་པོ། །ཀྱི་ཧུད་བདག་གི་དཔུང་མགོ་རབ་ཟླུམ་གཞུ་འདྲའི་རྐེད་པ་ཨེ་ནའི་བྱིན་པ་རྐེད་པ་ཟླུམ། །ཀྱི་ཧུད་བདག་གི་གླང་པོའི་སྣ་འདྲ་བརླ་
[048-189a4] ལྡན་ཕྱག་ཞབས་རྣམ་དག་མཛེས་པའི་སེན་མོ་ཅན། །དེ་ཡི་རྒྱན་རྣམས་འདི་དག་བསོད་ནམས་དག་གིས་བྱས་པ་རྒྱལ་པོ་རབ་ཏུ་དགའ་བྱེད་པ། །ཀྱི་ཧུད་བདག་གི་
[048-189a5] གླུ་དང་དབྱངས་སྒྲ་དམ་པ་མེ་ཏོག་བྱུག་པ་བཟང་པོ་དུས་བཟང་བ། །ཀྱི་ཧུད་བདག་གི་མེ་ཏོག་སྤོས་རྣམས་གླུ་ལེན་དག་དང་བཙུན་མོའི་འཁོར་ནི་དགའ་བྱེད་པ། །ཀྱི་ཧུད་
[048-189a6] བསྔགས་ལྡན་ལེགས་སྐྱེས་ང་ཡི་ཁྱིམ་ཐབ་གྲོགས་པོ་ཡིན་ན་ཁྱོད་ཀྱིས་གང་དུ་ཁྲིད། །ཀྱི་ཧུད་འདུན་མ་སྙིང་རྗེ་མེད་པ་མི་ཡི་དམ་པ་བཞུད་ཚེ་སྒྲོན་ཅིང་སློང་མ་ཕོད། །
[048-189a7] དོ་མོད་གྲོང་ཁྱེར་དམ་པ་འདི་ནས་མི་ཡི་ཁ་ལོ་སྒྱུར་བ་ཐུགས་རྗེ་ལྡན་གཤེགས་ཏེ། །ཕན་པ་མཛད་པ་འདི་ནི་གཤེགས་ཞེས་སྐབས་དེར་ཚིག་གཅིག་ཙམ་ཞིག་


[048-189b0] [189B] 
[048-189b1] །ཕན་པ་མཛད་པ་ཇི་ལྟར་གཤེགས་ཤིང་རྒྱལ་པོའི་ཕོ་བྲང་འདི་ནས་སུ་ཡིས་ཕྱུང་བ་བྱས། །གང་གིས་ཕྱོགས་གཤེགས་ནགས་ཚལ་གེལ་བའི་ལྷ་མོ་དེ་
[048-189b2] ཡི་གྲོགས་སུ་གྱུར་བ་དཔལ་ཡོན་ལྡན། །འདུན་པ་ཁོ་མོ་ཤིན་ཏུ་སྡུག་བསྔལ་གཏེར་བསྟན་ནས་ནི་མིག་ཕྱུང་འདྲ་བས་མིག་བྱིན་ཅིག་འདུན་པ་རྒྱལ་བ་ཀུན་གྱིས་ཕ་དང་
[048-189b3] མ་དག་མཆོད་པའི་འོས་ཞེས་རྟག་ཏུ་བསྔགས་མཛད་ན། །དེ་དག་རྣམས་ཀྱང་སྤངས་ཏེ་བྱུང་ན་བུད་མེད་འདོད་པའི་དགའ་བ་འདི་ལྟ་སྨོས་ཅི་དགོས། །ཀྱི་ཧུད་སྡུག་པ་རྣམས་
[048-189b4] དང་བྲལ་བ་གར་ལ་ལྟ་བའི་རང་བཞིན་འདྲ་སྟེ་རྟག་མ་ཡིན་།བྱིས་པ་འདུ་ཤེས་ཀྱིས་བཟུང་ལྟ་བ་ཕྱིན་ཅི་ལོག་པས་སྐྱེ་དང་འཆི་འཕོ་གནས་པར་གྱུར། །དེ་ཡིས་སྔོན་
[048-189b5] ཡང་རྒ་ཤི་ལྡན་པའི་འདུས་བྱས་དག་ལ་གྲོགས་པོ་འགའ་ཡང་མེད་ཅེས་བསྟན། །ཁྱོད་ཀྱི་དགོངས་པ་ཡོངས་སུ་རྫོགས་ནས་ཤིང་མཆོག་དྲུང་དུ་བྱང་ཆུབ་དམ་པ་མཆོག་
[048-189b6] ཐོབ་གྱུར། །རྡུལ་མེད་བྱང་ཆུབ་སངས་རྒྱས་ནས་ནི་གྲོང་ཁྱེར་དམ་པ་འདིར་ནི་སླར་ཡང་གཤེགས་སུ་གསོལ། །འདུན་པ་དེ་ཡང་མཆོག་ཏུ་ཡིད་མི་དགའ་ཞིང་ས་འཚོ་
[048-189b7] མ་ཡི་ཚིག་ནི་ཐོས་གྱུར་ནས། །དེ་ནི་ང་རོ་ཐོན་ཅིང་ཚིག་ཏུ་སྨྲས་པ་ས་འཚོ་མ་ཁྱོད་བདག་ཚིག་ལེགས་པར་གསོན། །ནམ་གྱི་གུང་ཐུན་བུད་མེད་ཚོགས་རྣམས་ཐམས་


[048-190a0] [190A] 
[048-190a1] ༄༅། །ཅད་རབ་ཏུ་གཉིད་ཀྱིས་ལོག་སྟེ་དབེན་གྱུར་པ། །དེ་ཡི་ཚེ་ན་བསོད་ནམས་བརྒྱས་འཕགས་དེ་ཡིས་བདག་ལ་བསྔགས་ལྡན་ང་ལ་བྱིན་ཞས་
[048-190a2] གསུང། །དེ་སྐད་ཚིག་ཐོས་ནས་ནི་དེ་མ་ཐག་ཏུ་བདག་གིས་ཁྱོད་ནི་གཟིམས་མལ་གཟིམས་ལ་བལྟས། །དེ་ཚེ་ཁྱོད་ཀྱི་སྡུག་པ་འདི་ནི་གཤེགས་ཀྱི་ས་འཚོ་བཞེངས་
[048-190a3] ཞེས་སྒྲ་སྐད་ཆེན་པོ་ཕྱུང། །ལྷ་ཡིས་ཚིག་དེ་བཀག་པར་གྱུར་པས་བུད་མེད་རྣམས་ལས་འགའ་ཙམ་ཞིག་ཀྱང་སད་མ་གྱུར། །བདག་ནི་རབ་ཏུ་ངུ་ཞིང་རྟ་ཡི་རྒྱལ་
[048-190a4] པོ་བརྒྱན་པ་བགྱིས་ནས་མི་མཆོག་དེ་ལ་ཕུལ། །བསྔགས་ལྡན་དྲག་ཤུལ་ཅན་གྱི་གཟི་ལྡན་སྒྲ་ཕྱུང་དེ་ཡི་སྒྲ་ནི་རྒྱང་གྲགས་ཙམ་དུ་གྲགས། །འོན་ཀྱང་ལྷ་ཡིས་
[048-190a5] གཉིད་ཀྱིས་ལོག་པར་བགྱིས་པས་གྲོང་ཁྱེར་པ་ལས་འགའ་ཡང་སད་མ་གྱུར། །གསེར་དང་དངུལ་དང་ནོར་བུ་རྣམས་ཀྱིས་གཡོགས་པའི་ས་ལ་བསྔགས་ལྡན་རྐང་
[048-190a6] ལག་རབ་ཏུ་བརྡབས། །དེ་ལས་སྙན་དང་འཇིགས་དང་མཛེས་པའི་སྒྲ་བྱུང་འོན་ཀྱང་མི་ལས་འགའ་ཙམ་སད་མ་གྱུར། །དེ་ཡི་བར་སྐབས་སྐར་མ་རྒྱལ་དང་ལྡན་
[048-190a7] གྱུར་ཟླ་བ་སྐར་མ་དག་ཀྱང་མཁའ་ལ་གནས། །མཁའ་ལས་ལྷ་རྣམས་བྱེ་བ་ཐལ་མོ་སྦྱར་ཏེ་བཏུད་ནས་ཕྱག་ཀྱང་རབ་ཏུ་འཚལ། །གནོད་སྦྱིན་སྲིན་པོ་ཚོགས་


[048-190b0] [190B] 
[048-190b1] ཆེ་ལྡན་བཞིས། །པདྨའི་ཟེ་བ་ལྟ་བུར་རྣམ་དག་དྲི་མེད་ལག་པས་བསྔགས་ལྡན་གྱི་ནི་རྐང་ལག་བཏེག་བསོད་
[048-190b2] ནམས་གཟི་བརྗིད་བརྒྱས་འཕགས་དེ་ཡང་ཀུ་མུ་ད་དང་བར་ཤ་ལྟ་བུ་དེ་ལ་བཅིབས། །ས་ནི་རྣམ་པ་དྲུག་ཏུ་རབ་ཏུ་གཡོས་ཤིང་སངས་རྒྱས་ཞིང་རྣམས་དྲི་མེད་འོད་ཀྱིས་ཁྱབ།།
[048-190b3] བདེ་སོགས་ཁྱིམ་ཐབས་བརྒྱ་བྱིན་ལྷ་ཡི་གཙོ་བོ་ཉིད་ཀྱིས་དེ་ཚེ་ཆབ་སྒོ་དབྱེ་བ་བགྱིས། །དེ་ནི་བྱེ་བ་ཁྲག་ཁྲིག་ལྷ་ཡིས་མདུན་དུ་བདར་ཏེ་ལྷ་དང་ཀླུ་ཡིས་མཆོད་ནས་
[048-190b4] གཤེགས། །བསྔགས་ལྡན་གྱིས་ནི་འདུ་ཤེས་ཙམ་གྱིས་དེ་ན་འཇིག་རྟེན་མགོན་པོ་མཁའ་ལས་བཀུར་བར་ཤེས། །ལྷ་དང་ལྷ་མ་ཡིན་ཚོགས་དབང་པོར་བཅས་པ་
[048-190b5] དེ་དག་བཅིབས་ཏེ་བདེ་བར་གཤེགས་པ་གཤེགས། །ལྷ་ཡི་བུ་མོ་གླུ་དབྱངས་མཁས་པ་རྣམས་ཀྱང་བྱང་ཆུབ་སེམས་དཔའི་ཡོན་ཏན་རབ་བརྗོད་ཅིང། །དེ་དག་
[048-190b6] བསྔགས་ལྡན་ལ་ཡང་སྟོབས་མཐུད་བྱེད་ཅིང་སྙན་ལ་ཡིད་དུ་འོང་བའི་སྒྲ་ཡང་འབྱིན། །བསྔགས་ལྡན་འཇིག་རྟེན་འདྲེན་པ་མྱུར་བ་མྱུར་བར་ཁྱེར་ལ་སྐྱོ་བ་མི་
[048-190b7] དགའ་མ་སྐྱེད་ཅིག་འཇིག་རྟེན་མགོན་པོ་མཉེས་པར་བྱས་ན་ཁྱོད་ལ་འཇིགས་དང་ངན་སོང་ངན་འགྲོ་མེད་པར་འགྱུར། །ལྷ་རྣམས་རེ་རེ་ཞིང་ཡང་བདག་ལ་


[048-191a0] [191A] 
[048-191a1] ༄༅། །འཇིག་རྟེན་མགོན་པོ་བཅིབས་པར་མངོན་དུ་དགའ་བར་གྱུར་།ཡུལ་ས་འདི་ན་བྱེ་བ་ལྷ་ཡི་རྐང་པ་དག་གིས་ནོན་པར་མ་གྱུར་ཅུང་ཟད་མེད། །
[048-191a2] བསྔགས་ལྡན་ནམ་མཁའི་སྐབས་ན་སྣ་ཚོགས་སྤྲས་ཤིང་མཛེས་པའི་ལམ་གནས་རིན་ཆེན་སྟེགས་བུ་ནི། །རྣམ་པ་སྣ་ཚོགས་དག་གིས་བརྒྱན་ཅིང་ལྷ་ཡི་བདུག་
[048-191a3] པ་སྙིང་པོ་མཆོག་བདུགས་འདི་ལ་ལྟོས། །བསྔགས་ལྡན་དགེ་བའི་ལས་འདིས་སུམ་ཅུ་རྩ་གསུམ་ལྷ་གནས་ཤིན་ཏུ་ལེགས་པར་སྤྲུལ་པ་དེར་།ལྷ་ཡི་བུ་མོས་
[048-191a4] བསྐོར་ཅིང་མདུན་གྱིས་བལྟས་ལ་ལྷ་ཡི་འདོད་པའི་དགའ་བས་དགའ་བར་གྱིས། །ལེགས་པ་ས་འཚོ་མ་ཁྱོད་ཕྱིར་ཞིང་མ་བཤུམས་དགྱེས་པར་མཛད་ཅིང་མཆོག་
[048-191a5] ཏུ་དགྱེས་པར་མཛོད། །མི་མཆོག་བྱང་ཆུབ་བརྙེས་ནས་ལྷ་ཡི་མདུན་དུ་བདར་བ་རིང་པོར་མི་ཐོགས་གཟིགས་པར་འགྱུར། །ས་འཚོ་མི་རྣམས་གང་དག་ལེགས་པའི་
[048-191a6] ལས་བགྱིས་དེ་དག་རྟག་ཏུ་བཤུམས་པར་བགྱི་མ་ལགས། །དེ་ནི་བསོད་ནམས་གཟི་བརྗིད་བརྒྱས་འཕགས་ལགས་ཀྱི་དགྱེས་པར་མཛོད་ལ་བཤུམས་མོ་མ་
[048-191a7] མཛད་ཅིག་རྒྱལ་པོ་མངོན་པར་བྱུང་བ་དེ་ན་ལྷ་དང་མིས་མཆོད་པ་ཡི་བཀོད་པ་གང་ལགས་པ། །བཀོད་པ་དེ་ནི་ས་འཚོ་བདག་གིས་དགུང་བདུན་པར་དུ་བརྗོད་


[048-191b0] [191B] 
[048-191b1] །ཁྱོད་ཀྱིས་འགྲོ་ལ་ཕན་མཛད་པ་ལ་བསྙེན་བཀུར་མཛད་པས་བརྙེས་མཆོག་བསམ་གྱིས་མི་ཁྱབ་བརྙེས། །བདག་གིས་བསམ་ན་ཁྱོད་ཀྱང་
[048-191b2] མི་ཡི་དམ་པ་དེ་ནི་ཅི་འདྲ་དེ་འདྲར་འགྱུར་སྙམ་བགྱིད། །མངོན་པར་འབྱུང་བའི་ལེའུ་སྟེ། བཅོ་ལྔ་པའོ།། །།འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་
[048-191b3] པ་ཆེན་པོའི་མདོ། བམ་པོ་བཅུ་གཅིག་པ། དགེ་སློང་དག་དེ་ལྟར་བྱང་ཆུབ་སེམས་དཔའི་བྱིན་གྱི་རླབས་ཀྱིས་འདུན་པས་རྒྱལ་པོ་ཟས་གཙང་མ་དང། ཤཱཀྱའི་བུ་མོ་
[048-191b4] ས་འཚོ་མ་དང། བཙུན་མོའི་འཁོར་ཐམས་ཅད་དང། ཤཱཀྱའི་ཚོགས་ཐམས་ཅད་ཀྱི་མྱ་ངན་བསང་བའི་གཏམ་སྨྲས་སོ། །དགེ་སློང་དག་།དེ་ལྟར་བྱང་ཆུབ་སེམས་
[048-191b5] དཔས་ལྷའི་བུ་རྔོན་པའི་གཟུགས་ལྟ་བུ་ལ་གོས་ཀ་ཤི་པ་རྣམས་བྱིན་ནས་དེ་ལ་གོས་ངུར་སྨྲིག་རྣམས་བླངས་ཏེ་འཇིག་རྟེན་དང་མཐུན་པར་བྱ་བ་དང། སེམས་ཅན་ལ་སྙིང་
[048-191b6] བརྩེ་བ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་བདག་ཉིད་རབ་ཏུ་བྱུང་ངོ། །དེ་ནས་བྱང་ཆུབ་སེམས་དཔའ་བྲམ་ཟེ་རིགས་ལྡན་གྱི་གནས་ག་ལ་བ་དེར་སོང་བ་
[048-191b7] དང། དེས་བྱང་ཆུབ་སེམས་དཔའ་གནས་པར་བྱ་བ་དང། ཟས་ལ་མགྲོན་དུ་བོས་སོ། །དེ་ནས་བྱང་ཆུབ་སེམས་དཔའ་བྲམ་ཟེ་པདྨའི་གནས་སུ་སོང་བ་དང། དེས་ཀྱང་


[048-192a0] [192A] 
[048-192a1] ༄༅། །བྱང་ཆུབ་སེམས་དཔའ་གནས་པར་བྱ་བ་དང། ཟས་ལ་མགྲོན་དུ་བོས་སོ། །དེ་ནས་བྲམ་ཟེའི་དྲང་སྲོང་ནམ་གྲུའི་གནས་སུ་སོང་བ་དང། དེས་
[048-192a2] ཀྱང་དེ་བཞིན་དུ་བྱང་ཆུབ་སེམས་དཔའ་མགྲོན་དུ་བོས་སོ། །དེ་བཞིན་དུ་གདུལ་བའི་བེ་ཅོན་ཅན་གྱི་བུ་འོད་ལྡན་གྱིས་ཀྱང་བྱང་ཆུབ་སེམས་དཔའ་མགྲོན་དུ་བོས་ཏེ་
[048-192a3] དགེ་སློང་དག་དེ་ལྟར་བྱང་ཆུབ་སེམས་དཔའ་རིམ་གྱིས་གྲོང་ཁྱེར་ཆེན་པོ་ཡངས་པ་ཅན་དུ་ཕྱིན་ཏོ། །དེའི་ཚེ་སྒྱུ་རྩལ་ཤེས་ཀྱི་བུ་རིང་འཕུར་ཉན་ཐོས་ཀྱི་དགེ་འདུན་
[048-192a4] ཆེན་པོ་དང། སློབ་མ་སུམ་བརྒྱ་དང་ལྷན་ཅིག་ཏུ་གྲོང་ཁྱེར་ཡངས་པ་ཅན་དུ་གནས་བཅས་ཤིང་གནས་ཏེ། དེ་སློབ་མ་དག་ལ་ཅིའང་མེད་པའི་སྐྱེ་མཆེད་ཀྱི་བརྟུལ་
[048-192a5] ཞུགས་དང་མཐུན་པའི་ཆོས་སྟོན་པ་དེས་བྱང་ཆུབ་སེམས་དཔའ་རྒྱང་རིང་པོ་ནས་འོང་བ་མཐོང་ནས་ངོ་མཚར་དུ་གྱུར་ཏེ་སློབ་མ་རྣམས་ལ་སྨྲས་པ། ཀྱེ་འདིའི་
[048-192a6] གཟུགས་ལ་ལྟོས་ཤིག་དེ་དག་གིས་སྨྲས་པ། དེ་བཞིན་དུ་དེ་ལ་བལྟ་བར་བགྱིས་ཏེ་འདི་ནི་ཡ་མཚན་ཆེའོ། །དགེ་སློང་དག་དེ་ནས་ང་སྒྱུ་རྩལ་ཤེས་ཀྱི་
[048-192a7] བུ་རིང་འཕུར་ག་ལ་བ་དེར་སོང་སྟེ་སྒྱུ་རྩལ་ཤེས་ཀྱི་བུ་རིང་འཕུར་ལ་འདི་སྐད་ཅེས་སྨྲས་སོ། །ཀྱེ་སྒྱུ་རྩལ་ཤེས་ཀྱི་བུ་རིང་འཕུར། ཁྱོད་ལས་བདག་གིས་ཚངས་


[048-192b0] [192B] 
[048-192b1] །དེས་སྨྲས་པ། ཀྱེ་གཽ་ཏ་མ། དད་པའི་རིགས་ཀྱི་བུས་གང་ལ་སྤྱད་ན་ཚོགས་ཆུང་དུས་ཀུན་ཤེས་པ་ཐོབ་པར་འགྱུར་བའི་ཆོས་བསྟན་པ་དེ་ལྟ་བུ་ལ་སྤྱོད་
[048-192b2] ཅིག་དགེ་སློང་དག་ངས་འདི་སྙམ་དུ་སེམས་ཏེ། ང་ལ་མོས་པའང་ཡོད་ང་ལ་བརྩོན་འགྲུས་ཀྱང་ཡོད། དྲན་པའང་ཡོད། ཏིང་ངེ་འཛིན་ཀྱང་ཡོད། ཤེས་རབ་ཀྱང་
[048-192b3] ཡོད་ཀྱི༑ ཆོས་དེ་ཉིད་ཐོབ་པར་བྱ་བ་དང། མངོན་དུ་བྱ་བའི་ཕྱིར་བདག་གཅིག་པུ་བག་ཡོད་པ་དང། བརྟུན་པ་དང། དབེན་པར་གནས་པར་བྱའོ་སྙམ་ནས་དགེ་སློང་
[048-192b4] དག་དེ་ནས་ང་གཅིག་པུ་བག་ཡོད་པ་དང། བརྟུན་པ་དང། དཔེན་པར་གནས་ནས་ཚེགས་ཆུང་ངུས་ཆོས་དེ་ཁོང་དུ་ཆུད་ཅིང་མངོན་དུ་གྱུར་ཏོ། །དགེ་སློང་དག་དེ་
[048-192b5] ནས་ང་སྒྱུ་རྩལ་ཤེས་ཀྱི་བུ་རིང་འཕུར་ག་ལ་བ་དེར་སོང་སྟེ་འདི་སྐད་ཅེས་སྨྲས་སོ། །ཀྱེ་རིང་འཕུར། ཁྱོད་ཀྱིས་ཆོས་འདི་ཙམ་ཞིག་ཁོང་དུ་ཆུད་ཅིང་མངོན་དུ་གྱུར་ཏམ་
[048-192b6] དེས་སྨྲས་པ། ཀྱེ་གཽ་ཏ་མ། དེ་དེ་བཞིན་ནོ། །ངས་སྨྲས་པ། ཀྱེ་ཁོ་བོས་ཀྱང་ཆོས་དེ་མངོན་དུ་བྱས་ཤིང་ཁོང་དུ་ཆུད་དོ། །དེས་སྨྲས་པ། ཀྱེ་གཽ་ཏ་མ། དེ་བས་ན། ཆོས་གང་
[048-192b7] ཁོ་བོས་ཤེས་པ་དེ་ཁྱོད་ཀྱིས་ཤེས་ལ་གང་ཁྱོད་ཀྱིས་ཤེས་པ་དེའང་ཁོ་བོས་ཤེས་ཏེ། དེ་བས་ན། བདག་ཅག་གཉི་གས་སློབ་མའི་ཚོགས་འདི་ལ་བསྟན་ཏོ། །དགེ་


[048-193a0] [193A] 
[048-193a1] ༄༅། །སློང་དག་དེ་ནས་སྒྱུ་རྩལ་ཤེས་ཀྱི་བུ་རིང་འཕུར་གྱིས་ང་ལ་མཆོད་པ་དམ་པས་མཆོད་དེ། ང་སློབ་མ་རྣམས་ལའང་དོན་མཐུན་པར་བྱེད་དུ་བཅུག་
[048-193a2] གོ་དགེ་སློང་དག་ངས་འདི་སྙམ་དུ་བསམ་སྟེ། རིང་འཕུར་གྱི་ཆོས་འདི་ནི་ངེས་པར་འབྱུང་བ་མ་ཡིན་ཏེ། དེ་བྱེད་པ་ཡང་དག་པར་སྡུག་བསྔལ་ཟད་པར་ངེས་
[048-193a3] པར་འབྱུང་བ་མ་ཡིན་གྱི། བདག་གིས་དེ་ལས་ལྷག་པ་ཞིག་བཙལ་ཞིང་སྤྱད་སྙམ་མོ། །དགེ་སློང་དག་དེ་ནས་ང་ཇི་སྲིད་དགའ་བའི་བར་དུ་གྲོང་ཁྱེར་ཡངས་པ་ཅན་
[048-193a4] དུ་གནས་ནས་ཡུལ་མ་ག་དཧར་ཡུལ་རྒྱུ་ཞིང་ཡུལ་མ་ག་དཧའི་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དེར་སོང་སྟེ། རིའི་རྒྱལ་པོ་སྐྱ་བོ་ག་ལ་བ་དེར་སོང་ནས་
[048-193a5] རིའི་རྒྱལ་པོ་སྐྱ་བོ་དེའི་ངོས་ལ་ང་གཅིག་པུ་གཉིས་སུ་མེད་ཅིང་གྲོགས་མེད་པར་ལྷ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་བསྲུངས་ཤིང་གནས་སོ། །དེ་ནས་ང་
[048-193a6] ནང་པར་ཤ་མ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ་ཆུ་དྲོན་ཅན་གྱི་སྒོ་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་འགྲོ་བ་དང། ལྡོག་པ་དང། མདུན་
[048-193a7] དུ་ལྟ་བ་དང། གཡས་གཡོན་དུ་ལྟ་བ་དང། བསྐུམ་པ་དང་བརྐྱང་བ་མཛེས་པ་དང། སྣམ་སྦྱར་དང། ཐང་བ་དང། ལྷུང་བཟེད་དང། ཆོས་གོས་འཛིན་པ་མཛེས་


[048-193b0] [193B] 
[048-193b1] དབང་པོ་མ་གཡེངས་པ་དང། སྤྲུལ་པ་བཞིན་དུ་ཡིད་ཕྱི་རོལ་ཏུ་མ་བྱུང་བ་དང། འབྲུ་མར་གྱིས་གང་བའི་སྣོད་ཐོགས་པ་བཞིན་གཉའ་ཤིང་གང་ཙམ་དུ་ལྟ་ཞིང་
[048-193b2] བསོད་སྙོམས་ཀྱི་ཕྱིར་ཞུགས་སོ། །དེ་ནས་རྒྱལ་པོའི་ཁབ་ཀྱི་མི་རྣམས་ཀྱིས་ང་མཐོང་ནས་ངོ་མཚར་དུ་གྱུར་ཏེ། ཅི་འདི་ཚངས་པ་ཡིན་ནམ། ལྷའི་དབང་པོ་བརྒྱ་བྱིན་
[048-193b3] ནམ། འོན་ཏེ་རྣམ་ཐོས་ཀྱི་བུའམ། འོན་ཏེ་རིའི་ལྷ་འགའ་ཞིག་ཡིན་ནམ་སྙམ་མོ། །དེ་ལ་འདི་སྐད་ཅེས་བྱ་སྟེ། དེ་ནས་གཟི་བརྗིད་མཐའ་ཡས་དྲི་མེད་ལྡན། །བྱང་
[048-193b4] ཆུབ་སེམས་དཔའ་བདག་ཉིད་རབ་བྱུང་སྟེ། །སེམས་ནི་ཞི་ཞིང་སྤྱོད་ལམ་རབ་དུལ་བར། །རི་ཡི་རྒྱལ་པོ་སྐྱ་བོའི་ངོས་ལ་གནས། །བྱང་ཆུབ་སེམས་དཔས་ནམ་ནངས་
[048-193b5] ཤེས་ནས་ནི། །མཆོག་ཏུ་བལྟ་ན་མཛེས་པར་ཤམ་ཐབས་བགོས། །ལྷུང་བཟེད་ཐོགས་ཏེ་དམའ་བའི་ཡིད་ཀྱིས་སུ། །དེ་ནི་རྒྱལ་པོའི་ཁབ་ཏུ་བསོད་སྙོམས་ཞུགས། །གསེར་
[048-193b6] གྱིས་ལེ་སྦྲམ་བཞིན་རབ་དུལ་ལ། །སུམ་ཅུ་རྩ་གཉིས་མཚན་གྱི་གོ་བགོས་པ། །སྐྱེས་པའི་ཚོགས་དང་བུད་མེད་ཀྱིས་མཐོང་ན། །སུ་ཡང་ལྟ་བས་ངོམས་པར་
[048-193b7] མི་འགྱུར་རོ། །སྲང་དག་རིན་ཆེན་གོས་དང་འབྲུས་ཀྱང་བརྒྱན་།གང་གི་མཐུས་ནི་གྲོང་ཁྱེར་ཀུན་མཛེས་པའི། །སྔོན་ཆད་མ་མཐོང་སེམས་ཅན་འདི་སུ་ཞེས། །


[048-194a0] [194A] 
[048-194a1] ༄༅། །སྐྱེ་བོ་སེལ་ཅིང་དེ་ཡི་ཕྱི་བཞིན་འབྲང། །བུད་མེད་སྟོང་དག་ཁང་པའི་སྟེང་འདུག་ཅིང། །དེ་བཞིན་སྒོ་དང་དེ་བཞིན་སྐར་ཁུང་དང། །སྲང་
[048-194a2] དག་བཀང་སྟེ་ཁྱིམ་ནི་སྟོང་བྱས་ནས། །དེ་དག་ལས་གཞན་མེད་པར་མི་མཆོག་ལྟ། །སྐྱེས་བུ་མཆོག་གི་གཟུགས་ལ་ལྟ་བའི་ཚེ། །ཉོད་ང་ཚོང་བ་དག་ཀྱང་
[048-194a3] མི་བྱེད་ཅིང། །ཆང་དང་ཅན་ཀྱང་ཆང་ནི་མི་འཐུང་ལ། །ཁྱིམ་དང་སྲང་ན་འདུག་པར་མི་དགའ་འོ། །རིངས་པར་མི་ཞིག་རྒྱལ་པོའི་ཁབ་སོང་སྟེ། །དེ་དགའ་རྒྱལ་
[048-194a4] པོ་གཟུགས་ཅན་སྙིང་པོ་ལ། །གྲོང་འདིར་ཚངས་པ་བདག་ཉིད་བསོད་སྙོམས་སྤྱོད། །ལྷ་ཁྱོད་བརྙེས་པ་དམ་པ་བརྙེས་ཞེས་ཟེར། །ཁ་ཅིག་བརྒྱ་བྱིན་ལྷ་ཡི་རྒྱལ་
[048-194a5] ཞེས་ཟེར། །གཞན་དག་འཐབ་བྲལ་ལྷ་ཡི་བུ་ཞེས་ཟེར། །དེ་བཞིན་ཡོངས་སུ་དགའ་ལྡན་འཕྲུལ་བ་དང། །གཞན་དག་རབ་འཕྲུལ་ལྷ་ཡི་བུ་ཞེས་ཟེར། །ཁ་ཅིག་
[048-194a6] ཉི་མ་ཟླ་བ་དེ་བཞིན་དུ། །སྒྲ་གཅན་སྟོབས་ལྡན་ཐགས་བཟང་རིས་ཞེས་ཟེར། །ཁ་ཅིག་དག་ནི་ཚིག་ཀྱང་འདི་སྐད་དུ། །རི་རྒྱལ་སྐྱ་ལ་འདུག་པ་འདི་ཡིན་ཟེར། །
[048-194a7] རྒྱལ་པོས་ཚིག་ནི་དེ་དག་ཐོས་གྱུར་ནས། །ཡིད་ནི་མཆོག་ཏུ་དགའ་ཞིང་སྐར་ཁུང་འདུག། ཤིན་ཏུ་སྦྱངས་པའི་གསེར་ལྟར་དཔལ་འབར་བ། །བྱང་ཆུབ་སེམས་


[048-194b0] [194B] 
[048-194b1] །རྒྱལ་པོ་གཟུགས་ཅན་སྙིང་པོས་མི་དེ་ལ། །བསོད་སྙོམས་བྱིན་ལ་གར་སོང་ལྟོས་ཞེས་བསྒོ། །རི་ཡི་མཆོག་ལ་དེ་ནི་སོང་མཐོང་ནས།།
[048-194b2] ཁ་ཅིག་རི་ཡི་ངོས་ལ་དེ་མཆིས་སྨྲས། །གཟུགས་ཅན་སྙིང་པོས་ནམ་ནངས་ཤེས་ནས་ནི། །མི་དབང་སྐྱེ་བོ་མང་པོས་ཡོངས་བསྐོར་ཏེ། །རི་ཡི་རྒྱལ་པོ་སྐྱ་བོའི་དྲུང་དུ་སོང།།
[048-194b3] རི་དེ་དཔལ་ནི་རབ་ཏུ་འབར་བར་མཐོང། །བཞོན་པ་ལས་ནི་བབས་ཏེ་རྐང་གིས་སོང། །ཇི་ལྟར་ལྷུན་པོ་བཞིན་དུ་མི་གཡོ་ཞིང། །རྩྭ་བཏིང་སྟེང་ན་སྐྱིལ་མོ་ཀྲུང་
[048-194b4] འདུག་པའི། །བྱང་ཆུབ་སེམས་དཔའ་མཆོག་ཏུ་གུས་པས་མཐོང། །རྒྱལ་པོས་རྐང་པར་མགོ་བོས་ཕྱག་བྱས་ཏེ། །རྣམ་པ་སྣ་ཚོགས་དག་གི་གཏམ་བྱས་ནས། །
[048-194b5] ཁྱོད་ལ་རྒྱལ་སྲིད་ཀུན་གྱི་ཕྱེད་སྦྱིན་གྱི། །འདོད་པའི་ཡོན་ཏན་འདི་སྤྱོད་མ་འཕྱན་སྨྲས། །བྱང་ཆུབ་སེམས་དཔས་འཇམ་པོའི་ཚིག་སྨྲས་པ། །ས་ཡི་བདག་པོ་ཡུན་
[048-194b6] རིང་ཚེ་སྲུངས་ཤིག་ཁོ་བོས་རྒྱལ་སྲིད་སྡུག་པ་བོར་ནས་སུ། །རེ་བ་མེད་པར་ཞི་ཕྱིར་རབ་ཏུ་བྱུང། །གཞོན་ནུ་ཐོར་བུ་དར་ལ་བབ་དང་ལྡན། །ལུས་ཀྱི་ཁ་དོག་མཛེས་
[048-194b7] ཤིང་ཤུགས་ལྡན་ན། །ནོར་མང་དག་དང་བུད་མེད་ཚོགས་བཞེས་ཏེ་།བདག་གི་རྒྱལ་སྲིད་འདིར་བཞུགས་འདོད་པ་སྤྱོད། །མ་ག་དཧའི་རྒྱལ་པོས་བྱང་ཆུབ་སེམས་


[048-195a0] [195A] 
[048-195a1] ༄༅། །དཔའ་ལ་སྨྲས་པ། བདག་ནི་ཁྱོད་སྐུ་མཐོང་བས་མཆོག་ཏུ་དགའ། །བདག་གི་རྒྱལ་སྲིད་ཀུན་གྱི་གྲོགས་མཛོད་ཅིག་བདག་ནི་ཁྱོད་ལ་མངའ་འབུལ་
[048-195a2] འདོད་པ་སྤྱོད། །ནགས་ཚལ་སྟོང་པ་དག་ཏུ་མ་བཞུགས་ཤིག་སླན་ཆད་ས་གནས་རྩྭ་སྟེང་མ་བཞུགས་ཤིག་ཁྱོད་ཀྱི་སྐུ་ནི་མཆོག་ཏུ་རབ་ཏུ་གཞོན། །བདག་གི་
[048-195a3] རྒྱལ་སྲིད་འདིར་བཞུགས་འདོད་པ་སྤྱོད། །བྱང་ཆུབ་སེམས་དཔས་འཇམ་ཞིང་གྱ་གྱུ་མེད། །དགའ་འགྱུར་ཕན་ཞིང་སྙིང་བརྩེའི་ཚིག་སྨྲས་པ། །རྒྱལ་པོ་ཁྱོད་ནི་
[048-195a4] རྟག་ཏུ་བཀྲ་ཤིས་གྱུར། །ཁོ་བོ་འདོད་པའི་ཡོན་ཏན་མི་འདོད་དོ་།འདོད་པ་དུག་འདྲ་ཉེས་པ་མཐའ་ཡས་ལྡན། །སེམས་ཅན་དམྱལ་དང་ཡི་དྭགས་དུད་འགྲོར་ལྟུང། །
[048-195a5] མཁས་པས་སྨད་ཅིང་འདོད་པ་འཕགས་མ་ཡིན། །ཁོ་བོས་ངར་སྣབས་རུལ་པ་བཞིན་དུ་བོར། །འདོད་པ་ཤིང་གི་འབྲས་བུ་བཞིན་དུ་ལྟུང་།ཇི་ལྟར་སྤྲིན་དང་ཆར་
[048-195a6] པ་བཞིན་དུ་འགྲོ། མི་བརྟན་འགྱུར་ལ་ཇི་ལྟར་རླུང་བཞིན་འགྲོ། དགེ་བ་ཐམས་ཅད་རྣམ་པར་འཐོར་ཞིང་སླུ། །དེ་བཞིན་འདོད་པ་མི་རྙེད་ཕྱིར་ཡང་གདུང། །རྙེད་
[048-195a7] དུ་ཟིན་ཀྱང་ཆོག་པར་འཛིན་མི་འགྱུར། །གང་ཚེ་དབང་མེད་མ་རུང་རབ་གྱུར་པ། །དེ་ཚེ་འདོད་པ་སྡུག་བསྔལ་དྲག་ཆེན་བསྐྱེད། །རྒྱལ་པོ་ལྷ་ཡི་འདོད་པ་གང་ཡིན་


[048-195b0] [195B] 
[048-195b1] །མི་ཡི་འདོད་པ་བཟང་པོ་གང་ཡིན་པའི། །འདོད་པ་ཐམས་ཅད་མི་གཅིག་གིས་ཐོབ་ཀྱང། །དེ་ལ་ཆོག་པ་མེད་དེ་ཡང་ཚོལ་ལོ་།རྒྱལ་པོ་གང་དག་ཞི་ཞིང་དུལ་གྱུར་པ། །འཕགས་
[048-195b2] པ་ཟག་མེད་ཆོས་ཀྱིས་འདུ་ཤེས་གང། །ཤེས་རབ་མཁས་པས་ཆོག་པ་དེ་ལེགས་ཆོག་འདོད་པའི་ཡོན་ཏན་ཆོག་པ་ཅུང་ཟད་མེད། །རྒྱལ་པོ་འདོད་པ་དག་ལ་བསྟེན་བྱས་
[048-195b3] ཤིང། །སྔོན་ཆད་འདུས་བྱས་པ་ཡི་མཐའ་མ་མེད། །ཇི་ལྟར་མི་དག་ལན་ཚྭའི་ཆུ་འཐུངས་བཞིན། །འདོད་པ་བསྟེན་ན་ཕྱིར་ཞིང་སྲེད་པ་འཕེལ། །རྒྱལ་པོ་ལུས་ལ་ཡང་ལྟོས་
[048-195b4] དེ་མི་བརྟན། །སྙིང་པོ་མེད་དེ་སྡུག་བསྔལ་འཁྲུལ་འཁོར་བཞིན་།བུ་ག་དགུ་ཡི་སྒོ་ནས་རྟག་ཏུ་འཛག་རྒྱལ་པོ་ཁོ་བོ་འདོད་པའི་འདོད་ཆགས་མེད། །ཁོ་བོས་འདོད་
[048-195b5] པ་མང་དང་དེ་བཞིན་དུ། །བལྟ་ན་སྡུག་པའི་བུད་མེད་སྟོང་བོར་ཏེ། །མཆོག་ཞི་བྱང་ཆུབ་དམ་པ་ཐོབ་འདོད་ནས། །ཁོ་བོ་སྲིད་ལ་མི་དགའ་ངེས་པར་འབྱུང། །མ་ག་དྷ་ཡི་རྒྱལ་
[048-195b6] བོས་དེར་སྨྲས་པ། །དགེ་སློང་ཕྱོགས་ནི་གང་དང་གང་ནས་བྱོན་།གང་དུ་ཁྱོད་སྐྱེས་ཡབ་ཡུམ་གང་ན་བཞུགས། །རྒྱལ་རིགས་ལགས་སམ་བྲམ་ཟེའམ་རྒྱལ་པོ་ལགས།།
[048-195b7] དགེ་སློང་ཁུར་གྱི་འདུ་ཤེས་མེད་ན་གསུངས། །བྱང་ཆུབ་སེམས་དཔས་དེ་ལ་འདི་སྐད་སྨྲས། །རྒྱལ་པོ་ཤཱཀྱ་རྣམས་ཀྱི་སེར་སྐྱའི་གྲོང། །མཆོག་ཏུ་འབྱོར་ཅིང་རྒྱས་པ་ཐོས་


[048-196a0] [196A] 
[048-196a1] ༄༅། །གྱུར་ཏམ། །ཁོ་བོའི་ཕ་ཡི་མིང་ནི་ཟས་གཙང་ཡིན། །ཡོན་ཏན་འདོད་པས་ཁོ་བོ་དེང་རབ་བྱུང། །མ་ག་དྷ་ཡི་རྒྱལ་པོས་འདི་སྐད་གསོལ། །ཁྱོད་མཐོང་
[048-196a2] ལེགས་པར་མཐོང་སྟེ་ལེགས་པ་ལགས། །གང་ལས་ཁྱོད་སྐྱེས་བདག་ཀྱང་དེའི་སློབ་མ། །འདོད་ཆགས་བྲལ་བ་འདོད་པར་སྤྱན་དྲངས་པ་།ཐུགས་ནས་བདག་ལ་བཟོད་
[048-196a3] པ་མཛད་དུ་གསོལ། །གང་ཚེ་ཁྱོད་ཀྱིས་བྱང་ཆུབ་བརྙེས་གྱུར་ཚེ། །ཆོས་རྗེས་བདག་ལ་ཆོས་ཀྱི་བགོ་བཤའ་མཛོད། །རང་བྱུང་བདག་གི་ཡུལ་ན་བཞུགས་པ་ནི། །
[048-196a4] བདག་གིས་མཆོག་ཏུ་རྙེད་པ་རབ་རྙེད་དོ། །དེ་ནས་ཀྱང་ནི་རྐང་པར་ཕྱག་བྱས་ཏེ། །རྒྱལ་པོས་ཤིན་ཏུ་གུས་པར་བསྐོར་བྱས་ནས། །མི་དབང་རང་གི་སྐྱེ་བོས་ཡོངས་
[048-196a5] བསྐོར་ཏེ། །སླར་ཡང་རྒྱལ་པོའི་ཁབ་ཏུ་ཞུགས་པར་གྱུར། །འཇིག་རྟེན་མགོན་པོ་མ་ག་དྷ་ཡི་གྲོང་ཞུགས་ཏེ། །ཇི་སྲིད་འདོད་པར་ཞི་བའི་ཡིད་ཀྱིས་འདུག། ལྷ་དང་མི་
[048-196a6] རྣམས་ཀྱི་ནི་དོན་བྱས་ནས། །མི་དབང་ནཻ་རཉྫ་ནའི་ཆུ་འགྲམ་སོང། །གཟུགས་ཅན་སྙིང་པོ་འོངས་པའི་ལེའུ་ཞེས་བྱ་བ་སྟེ། བཅུ་དྲུག་པའོ།། །།
[048-196a7] དགེ་སློང་དག་ཡང་དེའི་ཚེ་རངས་བྱེད་ཀྱི་བུ་ལྷག་སྤྱོད་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་གནས་བཅས་ནས་སློབ་མའི་ཚོགས་ཆེན་པོ་སློབ་མ་བདུན་བརྒྱ་དང་ལྷན་


[048-196b0] [196B] 
[048-196b1] དེ་དེ་དག་ལ་འདུ་ཤེས་མེད་འདུ་ཤེས་མེད་མིན་གྱི་བརྟུལ་ཞུགས་དང་མཐུན་པའི་ཆོས་སྟོན་ཏོ། །དགེ་སློང་དག་།བྱང་ཆུབ་སེམས་དཔའ་རངས་བྱེད་ཀྱི་བུ་
[048-196b2] ལྷག་སྤྱོད་ཚོགས་དང་ལྡན་པ། ཚོགས་ཅན། ཚོགས་ཀྱི་སློབ་དཔོན་གྲགས་པ་མངོན་པར་འདོད་པ། སྐྱེ་བོ་མང་པོས་མཆོད་པ། མཁས་པ་ཀུན་གྱིས་ཤེས་པ་མཐོང་ངོ། །
[048-196b3] མཐོང་ནས་ཀྱང་དེ་འདི་སྙམ་དུ་སེམས་ཏེ། རངས་བྱེད་ཀྱི་བུ་ལྷག་སྤྱོད་འདི་ཚོགས་དང་ལྡན་པ། ཚོགས་ཅན། ཚོགས་ཀྱི་སློབ་དཔོན་གྲགས་པ་མངོན་པར་འདོད་པ། སྐྱེ་བོ་མང་
[048-196b4] པོས་མཆོད་པ། མཁས་པ་ཀུན་གྱིས་ཤེས་པ་ཡིན་ན། གལ་ཏེ་བདག་དེའི་དྲུང་དུ་སོང་སྟེ་བརྟུལ་ཞུགས་དང་དཀའ་ཐུབ་མ་བརྩམས་ན་ནི་འདི་བདག་ལ་ཁྱད་པར་དུ་འཕགས་
[048-196b5] པའི་འདུ་ཤེས་ཀྱང་མི་སྐྱེད་ལ། མངོན་སུམ་གྱི་ཤེས་པས་ཀྱང་ཤེས་པར་མི་འགྱུར་བ་དང། འདུས་བྱས་ཟག་པ་དང་བཅས་པ། ཉེ་བར་ལེན་པ་དང་བཅས་པའི་བསམ་གཏན་
[048-196b6] དང། ཏིང་ངེ་འཛིན་དང་སྙོམས་པར་འཇུག་པ་དག་ཀྱང་སུན་ཕྱུང་བར་མ་གྱུར་གྱི། གང་གིས་ན་དེ་ལ་བསམ་གཏན་གྱི་སྤྱོད་ཡུལ་དག་དང། སྙོམས་པར་འཇུག་པའི་དམིགས་
[048-196b7] པ་དག་མངོན་སུམ་དུ་འགྱུར་བ་དང། འཇིག་རྟེན་པའི་ཏིང་ངེ་འཛིན་དག་ཀྱང་འབྱུང་བ་མ་ཡིན་པར་བསྟན་པར་འགྱུར་བ་དེ་ལྟ་བུའི་ཐབས་ཤིག་བསྟན་པར་བྱའམ། བདག་


[048-197a0] [197A] 
[048-197a1] ༄༅། །རངས་བྱེད་ཀྱི་བུ་ལྷག་སྤྱོད་ཀྱི་དྲུང་དུ་སོང་སྟེ་བདག་གི་ཏིང་ངེ་འཛིན་གྱི་ཡོན་ཏན་གྱི་ཁྱད་པར་བསྟན་པའི་ཕྱིར་དེའི་སློབ་མར་ཁས་བླངས་ལ། འདུས་
[048-197a2] བྱས་ཀྱི་ཏིང་ངེ་འཛིན་སྙིང་པོ་མེད་པར་བསྟན་པར་བྱའམ་སྙམ་མོ། །དགེ་སློང་དག་དེ་ནས་བྱང་ཆུབ་སེམས་དཔས་དོན་དེའི་དབང་དུ་བྱས་ཏེ་རངས་བྱེད་ཀྱི་བུ་ལྷག་སྤྱོད་
[048-197a3] ག་ལ་བ་དེར་སོང་ནས་ཕྱིན་པ་དང། རངས་བྱེད་ཀྱི་བུ་ལྷག་སྤྱོད་ལ་འདི་སྐད་ཅེས་སྨྲས་སོ། །གྲོགས་པོ། ཁྱོད་ཀྱི་སྟོན་པ་ནི་སུ་ཞིག་།སུས་ཆོས་བསྟན་པ་ཀུན་ཤེས་
[048-197a4] དེ་སྐད་ཅེས་སྨྲས་པ་དང། རངས་བྱེད་ཀྱི་བུ་ལྷག་སྤྱོད་ཀྱིས་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ། །གྲོགས་པོ། ཁོ་བོ་ལ་སྟོན་པ་གང་ཡང་མེད་དེ། འོན་
[048-197a5] ཀྱང་ཁོ་བོ་རང་གིས་འདི་ཡང་དག་པར་ཁོང་དུ་ཆུད་དོ། །བྱང་ཆུབ་སེམས་དཔས་སྨྲས་པ། ཁྱོད་ཀྱིས་ཅི་ཁོང་དུ་ཆུད། སྨྲས་པ་འདུ་ཤེས་མེད་འདུ་ཤེས་མེད་མིན་སྐྱེ་
[048-197a6] མཆེད་ཀྱི་སྙོམས་པར་འཇུག་པའི་ལམ་མོ། །བྱང་ཆུབ་སེམས་དཔས་སྨྲས་པ། བདག་གིས་ཁྱོད་ལས་ཏིང་ངེ་འཛིན་གྱི་ལམ་གྱི་གདམས་ངག་དང། རྗེས་སུ་བསྟན་པ་
[048-197a7] ཐོབ་པར་འཚལ་ལོ། །སྨྲས་པ། དེ་ལྟར་བྱའོ་ཞེས་བྱ་བ་ནས་གདམས་ངག་བྱིན་པའི་བར་དུའོ། །དེ་ནས་བྱང་ཆུབ་སེམས་དཔའ་ཕྱོགས་གཅིག་ཏུ་སོང་སྟེ་སྐྱིལ་མོ་ཀྲུང་


[048-197b0] [197B] 
[048-197b1] འདུག་མ་ཐག་ཏུ་བྱང་ཆུབ་སེམས་དཔའི་བསོད་ནམས་ཀྱི་ཁྱད་པར་དང། ཡེ་ཤེས་ཀྱི་ཁྱད་པར་དང། སྔོན་སྤྱད་པ་ལེགས་པར་སྤྱད་པའི་འབྲས་བུའི་ཁྱད་
[048-197b2] པར་དང། ཏིང་ངེ་འཛིན་ཐམས་ཅད་ལ་འདྲིས་པའི་ཁྱད་པར་དང་དེ་སེམས་ལ་དབང་བསྒྱུར་བའི་ཕྱིར་བསམ་གཏན་ལ་སོགས་པའི་འཇིག་རྟེན་པའི་སྙོམས་པར་འཇུག་པ་བརྒྱ་
[048-197b3] སྟོང་ཐམས་ཅད་རྣམ་པ་དང་བཅས། བྱེ་བྲག་དང་བཅས་པར་མངོན་སུམ་དུ་གྱུར་ཏོ། །དེ་ནས་བྱང་ཆུབ་སེམས་དཔའ་དྲན་པ་དང་ཤེས་བཞིན་དུ་སྟན་ལས་ལངས་ཏེ་རངས་
[048-197b4] བྱེད་ཀྱི་བུ་ལྷག་སྤྱོད་ག་ལ་བ་དེར་སོང་ནས་ཕྱིན་པ་དང། རངས་བྱེད་ཀྱི་བུ་ལྷག་སྤྱོད་ལ་འདི་སྐད་ཅེས་སྨྲས་སོ། །གྲོགས་པོ། འདུ་ཤེས་མེད་འདུ་ཤེས་མེད་མིན་སྐྱེ་མཆེད་
[048-197b5] ཀྱི་ལམ་ལས་གོང་ན་གཞན་འགའ་ཞིག་ཡོད་དམ། དེས་སྨྲས་པ། མེད་དོ། །དེ་ནས་བྱང་ཆུབ་སེམས་དཔའ་འདི་སྙམ་དུ་སེམས་ཏེ། ལྷག་སྤྱོད་འབའ་ཞིག་ལ་དད་པ་ཡོད་
[048-197b6] པ་དང། བརྩོན་འགྲུས་དང། དྲན་པ་དང། ཏིང་ངེ་འཛིན་དང་ཤེས་རབ་ཡོད་པ་མ་ཡིན་གྱི། བདག་ལའང་དད་པ་དང། བརྩོན་འགྲུས་དང། དྲན་པ་དང། ཏིང་ངེ་འཛིན་དང་
[048-197b7] ཤེས་རབ་ཡོད་དོ་སྙམ་མོ། །དེ་ནས་བྱང་ཆུབ་སེམས་དཔས་རངས་བྱེད་ཀྱི་བུ་ལྷག་སྤྱོད་ལ་འདི་སྐད་ཅེས་སྨྲས་སོ། །གྲོགས་པོ། ཁྱོད་གང་དུ་ངེས་པར་བྱུང་བའི་ཆོས་དེ་ཁོ་


[048-198a0] [198A] 
[048-198a1] ༄༅། །བོས་ཀྱང་ཁོང་དུ་ཆུད་དོ། །དེས་སྨྲས་པ། དེ་བས་ན་འདོང་ཁྱོད་དང་ཁོ་བོས་ཚོགས་འདི་དག་རྗེས་སུ་བསླབ་བོ་ཞེས་བྱང་ཆུབ་སེམས་དཔའ་དོན་
[048-198a2] མཐུན་པ་དང། སློབ་དཔོན་གྱི་གནས་སུ་བཞག་གོ་བྱང་ཆུབ་སེམས་དཔས་སྨྲས་པ། གྲོགས་པོ། ལམ་འདི་ནི་ཡིད་འབྱུང་པར་འགྱུར་བ་མ་ཡིན། འདོད་ཆགས་
[048-198a3] དང་བྲལ་བར་འགྱུར་བ་མ་ཡིན། འགོག་པར་འགྱུར་བ་མ་ཡིན། ཉེ་བར་ཞི་བར་འགྱུར་བ་མ་ཡིན། མངོན་པར་ཤེས་པར་འགྱུར་བ་མ་ཡིན་རྫོགས་པར་བྱང་ཆུབ་པར་
[048-198a4] འགྱུར་བ་མ་ཡིན། དགེ་སྦྱོང་ཉིད་དུ་འགྱུར་བ་མ་ཡིན། མྱ་ངན་ལས་འདས་པར་འགྱུར་བ་མ་ཡིན་ནོ། །དགེ་སློང་དག་དེ་ལྟར་བྱང་ཆུབ་སེམས་དཔས་ལྷག་སྤྱོད་སློབ་མ་
[048-198a5] དང་བཅས་པ་འདུན་པར་བྱས་ནས་དེ་ཙམ་གྱིས་ཆོག་གོ་ཞེས་བྱ་བ་ནས་ཆོག་པར་བྱས་ཏེ་སོང་བའི་བར་དུའོ། །དེའི་ཚེ་ལྔ་སྡེ་བཟང་པོ་རངས་བྱེད་ཀྱི་བུ་ལྷག་སྤྱོད་ལས་
[048-198a6] ཚངས་པར་སྤྱད་པ་སྤྱོད་པ་དེ་དག་འདི་སྙམ་དུ་སེམས་ཏེ། བདག་ཅག་གིས་འདིའི་ཕྱིར་ཡུན་རིང་པོར་བཙལ་ཅིང་བརྩོན་པར་བྱས་ཀྱང་མཐའ་དང་མུ་ཁོང་དུ་ཆུད་པར་མ་
[048-198a7] ནུས་ཀྱི༑ དགེ་སྦྱོང་གཽ་ཏ་མས་ཚེགས་ཆུང་དུས་ཁོང་དུ་ཆུད་ཅིང་མངོན་དུ་བྱས་ལ་དེ་དེ་ཡང་མི་འདོད་ཅིང། དེ་ལས་གོང་དུ་ཚོལ་བ་ལས་ཐེ་ཚོམ་མེད་པར་དེ་ནི་འཇིག་


[048-198b0] [198B] 
[048-198b1] །གང་དེས་མངོན་དུ་བྱེད་པར་འགྱུར་བ་དེ་བདག་ཅག་ལའང་བགོད་པར་འགྱུར་རོ་སྙམ་མོ། །དེ་ལྟར་དཔྱད་ནས་ལྔ་སྡེ་བཟང་པོ་རངས་བྱེད་ཀྱི་བུ་
[048-198b2] ལྷག་སྤྱོད་ཀྱི་དྲུང་ནས་དོང་སྟེ་བྱང་ཆུབ་སེམས་དཔའི་ཕྱི་བཞིན་འབྲང་ངོ། །དགེ་སློང་དག་དེ་ལྟར་བྱང་ཆུབ་སེམས་དཔའ་ཇི་སྲིད་དགའ་བའི་བར་དུ་རྒྱལ་པོའི་ཁབ་ཏུ་གནས་
[048-198b3] ནས་ལྔ་སྡེ་བཟང་པོ་དང་ལྷན་ཅིག་ཏུ་ཡུལ་མ་ག་དཧར་ཡུལ་རྒྱུ་ཞིང་སོང་སོང་ངོ། །ཡང་དེའི་ཚེ་རྒྱལ་པོའི་ཁབ་དང། རི་ག་ཡའི་བར་ན་ཚོགས་གཞན་དག་ཅིག་དུས་སྟོན་བྱེད་
[048-198b4] དེ༑ ཚོགས་དེ་དག་གིས་ཀྱང་བྱང་ཆུབ་སེམས་དཔའ་ལྔ་སྡེ་བཟང་པོ་དང་ལྷན་ཅིག་ཏུ་གནས་པར་བྱ་བ་དང། ཟས་ལ་མགྲོན་དུ་བོས་སོ་།དགེ་སློང་དག། དེ་ནས་བྱང་ཆུབ་
[048-198b5] སེམས་དཔའ་ཡུལ་མ་ག་དཧར་ཡུལ་རྒྱུ་ཞིང་ཡུལ་མ་ག་དཧའི་རི་ག་ཡ་ག་ལ་བ་དེར་སོང་སྟེ། དེར་ཕྱིན་པར་གྱུར་ཏོ། །རི་ག་ཡའི་རྩེ་མོ་དེར་བྱང་ཆུབ་སེམས་དཔས་སྤོང་བའི་ཕྱིར་
[048-198b6] གནས་ཏེ། དེ་དེར་གནས་པའི་ཚེ་སྔོན་མ་ཐོས་པ་དང། སྔོན་མི་ཤེས་པའི་དཔེ་གསུམ་མངོན་དུ་གྱུར་ཏོ། །གསུམ་གང་ཞེ་ན། དགེ་སྦྱོང་དང་བྲམ་ཟེ་གང་ལ་ལ་འདོད་པ་དག་
[048-198b7] ལས་ལུས་དབེན་པར་མི་གནས། འདོད་པ་དག་ལས་སེམས་དབེན་པར་མི་གནས་ཤིང། དེ་དག་གི་འདོད་པ་ལ་དགའ་བ་དང། འདོད་པ་ལ་ཆགས་པ་དང། འདོད་པ་ལ་


[048-199a0] [199A] 
[048-199a1] ༄༅། །འདུན་པ་དང། འདོད་པ་ལ་སྐོམ་པ་དང། འདོད་པ་ལ་ཡོངས་སུ་གདུང་བ་དང། འདོད་པ་ལ་ཞེན་པ་གང་ཡིན་པ་དེ་ནི་ཉེ་བར་ཞི་བ་མ་ཡིན་ལ། དེ་
[048-199a2] དག་བདག་ཉིད་ཀྱིས་གནོད་པར་བྱེད་ཅིང་ལུས་ལ་གདུང་བར་བྱེད་པས་སྡུག་བསྔལ་གྱི་ཚོར་བ་དྲག་པོ་མི་བཟད་པ་ཚ་བ་མྱོང་སྟེ། འོན་ཀྱང་དེ་དག་མིའི་ཆོས་བླ་མ་ལས་
[048-199a3] མཆོག་ཏུ་གྱུར་པ། འཕགས་པ་ཡེ་ཤེས་མཐོང་བའི་ཁྱད་པར་མངོན་དུ་བྱེད་མི་ནུས་སོ། །འདི་ལྟ་སྟེ། དཔེར་ན། སྐྱེས་བུ་ཞིག་མེ་འདོད་ལ་ཤིང་རློན་པའི་གཙུབ་སྟན་
[048-199a4] དང། ཤིང་རློན་པའི་གཙུབ་ཤིང་ཐོགས་ལ་ཆུར་བཅུག་སྟེ་གཙུབས་ན། དེས་མེ་འབྱིན་པར་མི་ནུས་སོ། །དེ་བཞིན་དུ་དགེ་སྦྱོང་དང་བྲམ་ཟེ་དེ་དག་འདོད་པ་རྣམས་ལས་
[048-199a5] ལུས་དབེན་པར་མི་གནས། འདོད་པ་རྣམས་ལ་སེམས་དབེན་པར་མི་གནས་ཏེ་དེ་དག་གི་འདོད་པ་ལ་དགའ་བ་དང། འདོད་པ་ལ་སྲེད་པ་དང། འདོད་པ་ལ་འདུན་པ་
[048-199a6] དང། འདོད་པ་ལ་སྐོམ་པ་དང། འདོད་པ་ལ་ཡོངས་སུ་གདུང་བ་དང་འདོད་པ་ལ་བརྒྱལ་བ་དང། འདོད་པ་ལ་ཞེན་པ་གང་ཡིན་པ་དེ་ནི་ཉེ་བར་ཞི་བ་མ་ཡིན་གྱི། དེ་
[048-199a7] དག་བདག་ཉིད་ཀྱིས་གནོད་པར་བྱེད་ཅིང། ལུས་ལ་གདུང་བར་བྱེད་པས་སྡུག་བསྔལ་གྱི་ཚོར་བ་དྲག་པོ་མི་བཟད་པ་ཚ་བ་མྱོང་མོད་ཀྱི་འོན་ཀྱང་དེ་དག་མིའི་ཆོས་བླ་མ་


[048-199b0] [199B] 
[048-199b1] འཕགས་པ་ཡེ་ཤེས་མཐོང་བའི་ཁྱད་པར་མངོན་དུ་བྱེད་མི་ནུས་སོ་སྙམ་སྟེ། འདི་ནི་བྱང་ཆུབ་སེམས་དཔའ་ལ་དཔེ་མངོན་དུ་གྱུར་པ་དང་པོའོ། །
[048-199b2] ཡང་དེ་འདི་སྙམ་དུ་སེམས་ཏེ། གང་དགེ་སྦྱོང་དང། བྲམ་ཟེ་འདི་དག་འདོད་པ་རྣམས་ལས་ལུས་དང་སེམས་དབེན་པར་གནས་ཀྱང་དེ་དག་གི་འདོད་པ་ལ་དགའ་བ་ཞེས་བྱ་
[048-199b3] བ་ནས་མེ་ཚོལ་བ་ཞེས་བྱ་བའི་བར་དུ་ཐམས་ཅད་སྔ་མ་བཞིན་དུ་སྦྱར་ཏེ། དེས་ཤིང་རློན་པའི་གཙུབ་སྟན་ཐོགས་ལ་ཐང་ལ་བཞག་སྟེ་ཤིང་རློན་པའི་གཙུབ་ཤིང་གིས་གཙུབས་
[048-199b4] ན༑ དེས་མེ་འབྱིན་པར་མི་ནུས་སོ། །དེ་བཞིན་དུ་གང་དགེ་སྦྱོང་དང་བྲམ་ཟེ་འདི་དག་ཅེས་བྱ་བ་ནས་ཐམས་ཅད་སྔ་མ་བཞིན་དུ་སྦྱར་ཏེ། མིའི་ཆོས་བླ་མ་ལས་མཆོག་ཏུ་གྱུར་པ་
[048-199b5] འཕགས་པ་ཡེ་ཤེས་མཐོང་བའི་ཁྱད་པར་མངོན་དུ་བྱ་བར་མི་ནུས་སོ་སྙམ་སྟེ། འདི་ནི་སྔོན་མ་ཐོས་ཤིང་མི་ཤེས་པའི་དཔེ་མངོན་དུ་གྱུར་པ་གཉིས་པའོ། །གཞན་ཡང་
[048-199b6] གང་དགེ་སྦྱོང་དང། བྲམ་ཟེ་འདི་དག་འདོད་པ་རྣམས་ལས་ལུས་དང་སེམས་དབེན་པར་གནས་ཤིང། དེ་དག་གི་འདོད་པ་ལ་དགའ་བ་ཞེས་བྱ་བ་ནས་ཐམས་ཅད་དེ་བཞིན་
[048-199b7] དུ་སྦྱར་ཏེ་དེ་དག་གི་དེ་ནི་ཉེ་བར་ཞི་བ་ཡིན་ཏེ། དེ་དག་བདག་ཉིད་ཀྱིས་གནོད་པ་བྱེད་ཅིང་ལུས་ལ་གདུང་བར་བྱེད་པས་སྡུག་བསྔལ་གྱི་ཚོར་བ་དྲག་པོ་མི་བཟད་པ་མྱོང་མོད་


[048-200a0] [200A] 
[048-200a1] ༄༅། །ཀྱི༑ འོན་ཀྱང་དེ་དག་མིའི་ཆོས་བླ་མ་ལས་མཆོག་ཏུ་གྱུར་པ། འཕགས་པ་ཡེ་ཤེས་མངོན་དུ་མཐོང་བའི་ཁྱད་པར་མངོན་དུ་བྱ་བར་ནུས་སོ། །འདི་ལྟ་སྟེ་
[048-200a2] དཔེར་ན། སྐྱེས་བུ་ཞིག་མེ་འདོད་ཅིང་འོད་འདོད་པ་དང། འོད་ཚོལ་བར་གྱུར་ལ། དེས་ཤིང་སྐམ་པོའི་གཙུབ་སྟན་དང། གཙུབ་ཤིང་ཐོགས་ཤིང་ཐང་ལ་བཞག་སྟེ་གཙུབས་
[048-200a3] ན༑ དེས་མེ་དབྱུང་བ་དང་འོད་འབར་བར་བྱེད་ནུས་སོ། །དེ་བཞིན་དུ་གང་དགེ་སྦྱོང་དང་བྲམ་ཟེ་འདི་དག་ཅེས་བྱ་བ་ནས་ཚོར་བ་མྱོང་ཞེས་བྱ་བའི་བར་དུ་སྔ་མ་བཞིན་ཏེ། འོན་
[048-200a4] ཀྱང་དེ་དག་མིའི་ཆོས་བླ་མ་ལས་མཆོག་ཏུ་གྱུར་པ། འཕགས་པ་ཡེ་ཤེས་མཐོང་བའི་ཁྱད་པར་མངོན་དུ་བྱ་བར་ནུས་སོ་སྙམ་སྟེ། འདི་ནི་སྔོན་མ་ཐོས་ཤིང་སྔོན་མི་ཤེས་པའི་
[048-200a5] དཔེ་གསུམ་པའོ། །དགེ་སློང་དག་དེ་ནས་བྱང་ཆུབ་སེམས་དཔའ་དེ་འདི་སྙམ་དུ་སེམས་ཏེ། བདག་ཀྱང་ད་ལྟར་འདོད་པ་རྣམས་ལས་ལུས་དབེན་པར་གནས། འདོད་པ་
[048-200a6] རྣམས་ལས་སེམས་དབེན་པར་གནས་ལ། བདག་གི་འདོད་པ་ལ་དགའ་བ་ཞེས་བྱ་བ་ནས་ཐམས་ཅད་སྔ་མ་བཞིན་དུ་སྦྱར་ཏེ། བདག་གི་དེའང་ཉེ་བར་ཞི་བ་ཡིན་ལ་བདག་
[048-200a7] ཉིད་ཀྱིས་གནོད་པར་བྱས་ཤིང་ལུས་ལ་གདུང་བར་བྱེད་པས་སྡུག་བསྔལ་ཞེས་བྱ་བ་ནས་ཚོར་བ་མྱོང་ཞེས་བྱ་བའི་བར་དུ་སྔ་མ་བཞིན་དུ་སྦྱར་ཏེ། འོན་ཀྱང་བདག་མིའི་


[048-200b0] [200B] 
[048-200b1] འཕགས་པ་ཡེ་ཤེས་མཐོང་བའི་ཁྱད་པར་མངོན་དུ་བྱ་བར་ནུས་སོ་སྙམ་མོ། །དགེ་སློང་དག་དེ་ལྟར་བྱང་ཆུབ་སེམས་དཔའ་ཇི་སྲིད་དགའ་
[048-200b2] བའི་བར་དུ་ག་ཡའི་རིར་ག་ཡའི་རྩེ་མོ་ལ་གནས་ཏེ། རྐང་གིས་ཡུལ་རྒྱུ་ཞིང་སྡེ་དཔོན་གྱིས་གྲོང་ལྟེང་རྒྱས་ག་ལ་བ་དེར་སོང་སྟེ་ཕྱིན་པ་དང། དེ་ན་ཀླུང་ནེ་རཉྫ་ན་ཆུ་གསལ་བ་
[048-200b3] འབབ་སྟེགས་བདེ་བ། ཤིང་དང་ཤིང་གེལ་བ་མཛེས་པ་དག་གིས་བརྒྱན་པ། ཉེ་འཁོར་ན་སྤྱོད་ཡུལ་གྱི་གྲོང་ཡོད་པ་མཐོང་སྟེ། དེ་ལ་བྱང་ཆུབ་སེམས་དཔའ་ཡིད་ཤིན་ཏུ་
[048-200b4] དགའ་བར་གྱུར་ནས་འདི་སྙམ་དུ་སེམས་ཏེ། ཨེ་མའོ། །ས་ཕྱོགས་འདི་ནི་མཉམ་ཤིང་ཉམས་དགའ་བ། ནང་དུ་ཡང་དག་འཇོག་དང་མཐུན་པ་སྟེ། རིགས་ཀྱི་བུ་སྤོང་བ་
[048-200b5] དོན་དུ་གཉེར་བ་ལ་ནི་འདིས་ཆོ་ག་གོ་བདག་ཀྱང་སྤོང་བ་དོན་དུ་གཉེར་བ་ཡིན་གྱི། བདག་འདི་ཉིད་དུ་གནས་པར་བྱའོ་སྙམ་མོ། །དགེ་སློང་དག་དེ་ལྟར་བྱང་ཆུབ་
[048-200b6] སེམས་དཔའ་འདི་སྙམ་དུ་སེམས་ཏེ། བདག་ནི་ཛམྦུའི་གླིང་འདིར་སྙིགས་མ་ལྔའི་དུས་ལ་བབ་ཅིང་སེམས་ཅན་རྣམས་དམན་པ་ལ་མོས་པ་དང། མུ་སྟེགས་ཅན་གྱི་སྡེས་
[048-200b7] གང་པ་དང། ལྟ་བ་སྣ་ཚོགས་ལ་ཞུགས་པ་དང། ལུས་ལ་རིལ་པོར་འཛིན་པ་ལ་ཞེན་པའི་ཚེ་འོངས་ཏེ། བླུན་པོ་དག་གདུང་བས་ཡོངས་སུ་གདུང་བ་རྣམ་པ་སྣ་ཚོགས་ཀྱིས་


[048-201a0] [201A] 
[048-201a1] ༄༅། །དག་པ་ཚོལ་ཞིང་སྟོན་པ་འདི་ལྟ་སྟེ། སྔགས་སྤྱོད་པ་དང། ལག་པ་ལ་ལྡག་པ་དང། མི་སློང་བ་དང། མི་སྨྲ་བ་དང་རྩ་བ་དུ་མ་ཟ་བ་དང། ཤ་དང་
[048-201a2] ཉ་མི་ཟ་བ་དང། དབྱར་མི་འབྱུང་བ་དང། ཆང་དང། ཕུབ་མ་དང། ཆུ་ཡོངས་སུ་སྤངས་པ་དང། ཁྱིམ་གཅིག་དང། གསུམ་དང་ལྔ་དང། བདུན་ནས་ཟས་ལེན་པ་དང་
[048-201a3] རྩ་བ་དང། འབྲས་བུ་དང། ཉ་ལྕིབས་དང། རྩྭ་ཀུ་ཤ་དང་ལོ་མ་དང། བ་ལང་གི་ལྕི་བ་དང། བའི་གཅིན་དང། འོ་ཐུག་དང་ཞོ་དང། མར་དང། བུ་རམ་དང། མ་
[048-201a4] བརྟགས་པ་ཟ་ཞིང་འཐུང་བ་དང། བྱ་ངང་པ་དང། ཕུག་རོན་གྱིས་ཟོས་ཏེ་བོར་བ་བཀྲུས་ཏེ་ཟ་བ་དང། གྲོང་དང་དགོན་པས་འཚོ་བ་དང། བ་ལང་གི་བརྟུལ་ཞུགས་དང། རི་དྭགས་དང་
[048-201a5] ཁྱི་དང། ཕག་དང། སྤྲེའུ་དང། གླང་པོ་ཆེའི་བརྟུལ་ཞུགས་དང། འགྲེང་བ་དང། མི་སྨྲ་བ་དང། དཔའ་བོའི་ཚུལ་དུ་འདུག་པ་དང། ཁམ་གཅིག་ཟ་བ་དང། ཁམ་བདུན་
[048-201a6] གྱི་བར་དུ་ཟ་བ་དང། ཟས་ལན་གཅིག་ཟ་བ་དང། ཉིན་ཞག་གཅིག་ཟ་བ་དང། བཞི་དང། ལྔ་དང། དྲུག་གི་སྐབས་སྐབས་སུ་ཟ་བ་དང་ཟླ་བ་ཕྱེད་དང། ཟླ་བ་གཅིག་ཟ་བར་བྱེད་
[048-201a7] པ་དང། ཟླ་བ་ལ་ལྟ་བ་དང། བྱ་རྒོད་དང། འུག་པའི་གཤེག་པ་ཐོགས་པ་དང། ཤིང་ལེབ་དང། རྩྭ་མུཉྫ་དང། ཟར་མའི་ཤུན་པ་དང། རྩྭ་དརྦྷ་དང། གྲེས་མ་


[048-201b0] [201B] 
[048-201b1] རྔ་བལ་གྱི་ལ་བ་དང། ར་བལ་གྱི་ལ་བ་དང་སྐྲའི་ལ་བ་དང། ཀོ་ལྤགས་གྱོན་པ་དང། གོས་གཤེར་བ་དང་སྟེགས་བུའི་སྟེང་དང། ཆུའི་ནང་ན་ཉལ་བ་དང། ཐལ་བ་དང་
[048-201b2] རྡོ་དང། གྱོ་མོ་དང། ཤིང་ལེབ་དང། ཚེར་མ་དང། རྩྭ་དང་གཏུན་ཤིང་གི་སྟེང་དུ་ཉལ་བ་དང། མགོ་ཐུར་དུ་བསྟན་པ་དང་ཙོག་ཙོག་པོར་འདུག་པ་དང། ཐང་ལ་ཉལ་པ་
[048-201b3] དང། གོས་གཅིག་དང། གོས་གཉིས་དང། གསུམ་དང། བཞི་དང། ལྔ་དང། དྲུག་དང། བདུན་དང། གོས་མང་པོ་སྲེལ་བ་དང། གཅེར་པུར་འདུག་པ་དང། འཁྲུ་བ་དང་
[048-201b4] མི་འཁྲུ་བའི་ཆོ་ག་ཅན་དང། སྐྲ་དང། སེན་མོ་དང། ཨག་ཚོམ་རིང་པོར་འཇོག་པ་དང། རལ་པའི་ཐོར་ཚུགས་འཆང་བ་དང། རྒྱ་ཤུག་དང། ཏིལ་དང། འབྲས་འབྲུ་གཅིག་
[048-201b5] ཟ་བ་དང། ཐལ་བ་དང། སྣག་ཚ་དང། མེ་ཏོག་སྤྱད་སྤྱད་པ་དང། རྡུལ་འཐུལ་བ་དང། རྡུལ་ནག་པོ་དང། ཕྱག་དར་དང། རྫབ་ཀྱིས་ལུས་ལ་སྐུད་པ་དང། བ་སྤུ་དང་
[048-201b6] མིའི་ཐོད་པ་དང། སྐྲ་དང། སེན་མོ་དང། ཚལ་བུའི་སྨད་གཡོགས་དང། རྫ་བ་དང། ཀེང་རུས་ཐོགས་པ་དང། ཆུ་དྲོན་པོ་དང་འབྲས་ཀྱི་ཁུ་བ་དང། ལ་བར་བཙགས་པ་དང་
[048-201b7] ཁྲུད་མ་འཐུང་བ་དང། འདག་མ་དང། ཚོན་རྩི་དང། གོས་ངུར་སྨྲིག་དང། ཁར་བ་གསུམ་དང། མགོ་འབྲེག་པ་དང། རིལ་བ་དང་མིའི་ཐོད་པ་དང། ཁྲིའི་ཟུར་ཤིང་


[048-202a0] [202A] 
[048-202a1] ༄༅། །འཆང་བས་བླུན་པོ་རྣམས་དག་པར་ཁོང་དུ་ཆུད་དོ། །དུ་བ་རྔུབ་པ་དང། མེ་རྔུབ་པ་དང། ཉི་མ་ལ་ལྟ་བ་དང། གདུང་བ་ལྔ་བྱེད་པ་དང། རྐང་པ་གཅིག་
[048-202a2] དང། ལག་པ་གཅིག་བསྟོད་པ་དང། རྐང་པ་གཅིག་བཙུགས་པ་དང་གནས་གཅིག་ན་འདུག་པས་དཀའ་ཐུབ་ལ་སོགས་པ་དང། ཕུབ་མ་ལ་སོགས་པ་དང། འདབ་མ་
[048-202a3] བསྲེགས་པ་དང། བུམ་པ་བསྲེགས་པ་དང། རྡོ་བསྲེགས་པ་དང། མེ་འབར་བར་འཇུག་པ་དང། ཟས་མི་ཟ་བ་དང། མྱ་ངམ་དང། འབབ་སྟེགས་སུ་སོང་སྟེ་ཤི་བས་སྡུག་
[048-202a4] པའི་འགྲོ་བ་ཚོལ་ལོ། །རབ་བསྔགས་ཞེས་བྱ་བ་དང། གཞི་མི་འགྲིབ་པ་ཞེས་བྱ་བ་དང། གཞི་སྲུང་ཞེས་བྱ་བ་དང། གཞི་ཚུགས་ཞེས་བྱ་བ་དང། སྨོན་ལམ་དང། བསྟོད་
[048-202a5] པ་དང། སྦྱིན་སྲེག་དང། དབབ་པ་དང། སྔགས་ཀྱི་བཟླས་བརྗོད་དང། བཀླག་པ་འཛིན་ཅིང་བྱེད་པས་དག་པར་ཁོང་དུ་ཆུད་དོ་།བདག་དག་པར་སེམས་ཤིང་དེ་དག་ལ་
[048-202a6] བརྟེན་ཏེ། འདི་ལྟ་སྟེ། ཚངས་པ་དང། དབང་པོ་དང། གུ་ལང་དང། ཁྱབ་འཇུག་དང། ལྷ་མོ་དང། གཞོན་ནུ་དང། མ་མོ་དང་ཀཱ་ཏྱཱ་ཡའི་བུ་དང། ཟླ་བ་དང། ཉི་མ་དང་
[048-202a7] རྣམ་ཐོས་ཀྱི་བུ་དང། ཆུ་ལྷ་དང། ནོར་ཅན་གྱི་བུ་དང། ཐ་སྐར་གྱི་བུ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང་


[048-202b0] [202B] 
[048-202b1] སྲིན་པོ་དང། འབྱུང་པོ་དང། གྲུལ་བུམ་དང། ཡི་དྭགས་དང། འཁོར་དང། ཚོགས་དང། མཚུན་དང། ཤ་ཟ་དང། ལྷའི་དྲང་སྲོང་དང། རྒྱལ་པོའི་དྲང་
[048-202b2] སྲོང་དང། ཚངས་པའི་དྲང་སྲོང་དག་ལ་ཕྱག་འཚལ་ཞིང་དེ་དག་ལ་སྙིང་པོར་འདུ་ཤེས་སོ། །ས་དང། ཆུ་དང། མེ་དང། རླུང་དང། ནམ་མཁའ་ལའང་བརྟེན། རི་དང། རི་སུལ་དང་
[048-202b3] ཀླུང་དང། ཆུ་མིག་དང། མཚོ་དང། མཚེའུ་དང། རྫིང་དང་རྒྱ་མཚོ་དང། ལྟེང་ཀ་དང། ཁྲོན་པ་དང། རྫིང་བུ་དང་ཤིང་དང། ཤིང་གེལ་པ་དང། འཁྲི་ཤིང་དང། རྩྭ་དང་སྡོང་
[048-202b4] དུམ་དང། ལྷས་དང། དུར་ཁྲོད་དང། བཞི་མདོ་དང། སུམ་མདོ་དང་སྲང་དག་ལའང་བརྟེན་ཏོ། །ཁང་པ་དང། ཀ་བ་དང། རྡོ་དང་ཐོ་བ་དང། རལ་གྲི་དང། གཞུ་དང། དགྲ་
[048-202b5] སྟ་དང། མདའ་དང། མདུང་ཐུང་དང། རྩེ་གསུམ་པ་དག་ལའང་ཕྱག་འཚལ་ལོ། །ཞོ་དང། མར་དང། ཡུངས་ཀར་དང། ནས་དང་ཤིང་བལ་གྱི་ཕྲེང་བ་དང། རྩྭ་འདུར་བ་དང་
[048-202b6] ནོར་བུ་དང། གསེར་དང། དངུལ་ལ་སོགས་པ་ལ་བཀྲ་ཤིས་པར་འཛིན་ཏེ། གཞན་མུ་སྟེགས་ཅན་འདི་དག་འཁོར་བས་འཇིགས་སྐྲག་ནས་རྣམ་པ་དེ་ལྟ་བུ་དག་བྱེད་ཅིང་བསྟེན་
[048-202b7] ཏོ༑ ༑འདི་ན་ཁ་ཅིག་བདག་ཅག་གི་མཐོ་རིས་དང་ཐར་པའང་འདི་ལྟ་བུ་དག་ལས་འགྲུབ་བོ། །སྙམ་དུ་སེམས་ཏེ། དེ་ལྟར་ལོག་པའི་ལམ་དུ་སོང་བས་སྐྱབས་མ་ཡིན་པ་ལ་


[048-203a0] [203A] 
[048-203a1] ༄༅། །སྐྱབས་སུ་འདུ་ཤེས་ཤིང། བཀྲ་ཤིས་མ་ཡིན་པ་ལ་བཀྲ་ཤིས་པར་འདུ་ཤེས་ལ། དག་བ་མ་ཡིན་པ་ལ་དག་པར་སེམས་ཀྱི། བདག་གིས་ཅི་ནས་ཀྱང་
[048-203a2] ཕས་ཀྱི་རྒོལ་བ་ཐམས་ཅད་ཚར་བཅད་པར་འགྱུར་བ་དང། སེམས་ཅན་ལས་དང་བྱ་བ་ཆུད་ཟོས་པ་རྣམས་ཀྱི་ལས་དང་བྱ་བ་ཆུད་མི་ཟ་བ་བསྟན་པར་བྱ་བ་དང། གཟུགས་
[048-203a3] ན་སྤྱོད་པའི་ལྷ་བསམ་གཏན་སྤྱོད་ཡུལ་བ་རྣམས་ལ་བསམ་གཏན་གྱི་ཁྱད་པར་བསྟན་པས་འདུན་པར་བྱེད་པ་དེ་ལྟ་བུའི་བརྟུལ་ཞུགས་དང། དཀའ་ཐུབ་ཀྱི་ཁྱད་པར་བརྩམ་
[048-203a4] མོ་སྙམ་མོ། །དགེ་སློང་དག་དེ་ལྟར་བྱང་ཆུབ་སེམས་དཔས་དེ་སྙམ་དུ་བསམ་ནས་ལོ་དྲུག་ཏུ་བརྟུལ་ཞུགས་དང། དཀའ་ཐུབ་ཤིན་ཏུ་དྲག་པོ་ཤིན་ཏུ་སྤྱད་པར་དཀའ་
[048-203a5] བ༑ ཤིན་ཏུ་བྱ་བར་དཀའ་བའི་དཀའ་བ་སྤྱད་པར་བརྩམས་སོ། །ཅིའི་ཕྱིར་དཀའ་བ་སྤྱད་པ་ཞེས་བྱ་ཞེ་ན། དེ་ནི་སྤྱད་པར་དཀའ་བ་སྟེ། དེ་བས་ན། དཀའ་བར་སྤྱད་པ་ཞེས་
[048-203a6] བྱ་སྟེ༑ བྱང་ཆུབ་སེམས་དཔའ་སྲིད་པ་ཐ་མ་པ་གང་བསམ་གཏན་མཁའ་ཁྱབ་ལ་སྙོམས་པར་ཞུགས་པ་མ་གཏོགས་པར་སེམས་ཅན་གྱི་རིས་ན་མིའམ་མི་མ་ཡིན་པ་
[048-203a7] སུས་ཀྱང་དཀའ་བ་སྤྱད་པ་དེ་ལྟ་བུ་སྤྱོད་པར་ནུས་པ་མེད་དོ་།ཅིའི་ཕྱིར་མཁའ་ཁྱབ་ཅེས་བྱ་ཞེ་ན། དེ་དང་པོ་ཉིད་དུ་བསམ་གཏན་བཞི་པ་ལ་སྙོམས་པར་འཇུག་


[048-203b0] [203B] 
[048-203b1] ཀུན་ཏུ་འགོག་སྟེ། བསམ་གཏན་དེ་ནི་རྟོག་པ་མེད། རྣམ་པར་རྟོག་པ་མེད། གཡོ་བ་མེད། སེམས་པ་མེད། འགྱུར་བ་མེད་
[048-203b2] ཅིང་ཐམས་ཅད་དུ་རྗེས་སུ་སོང་བ། ཐམས་ཅད་ལ་མི་བརྟེན་པ་སྟེ་བསམ་གཏན་དེ་ལ་སྔོན་སློབ་པའམ། མི་སློབ་པའམ། རང་སངས་རྒྱས་སམ། སྤྱོད་པ་ལ་ཞུགས་པའི་བྱང་
[048-203b3] ཆུབ་སེམས་དཔའ་སུས་ཀྱང་སྙོམས་པར་མ་ཞུགས་སོ། །མཁའ་ཞེས་བྱ་བ་ནི་ནམ་མཁའ་སྟེ། ཁྱབ་པར་མི་བྱེད་པ་མེད་པ། རྣམ་པར་མི་འཐོར་བ་སྟེ། དེས་ཐམས་ཅད་
[048-203b4] ཁྱབ་པར་བྱེད་པས་ན། བསམ་གཏན་དེ་ནམ་མཁའ་དང་མཉམ་པ་སྟེ་དེ་བས་ན། མཁའ་ཁྱབ་ཅེས་བྱའོ། །དགེ་སློང་དག་དེ་ནས་བྱང་ཆུབ་སེམས་དཔའ་འཇིག་རྟེན་རྣམས་
[048-203b5] ལ་ངོ་མཚར་ཡང་དག་པར་བསྟན་པར་བྱ་བ་དང། མུ་སྟེགས་ཅན་རྣམས་ཀྱི་རྒྱགས་པ་གཞིལ་བ་དང། ཕས་ཀྱི་རྒོལ་བ་རྣམས་ཚར་གཅད་པ་དང། ལྷ་རྣམས་འདུན་པར་བྱ་བ་
[048-203b6] དང། སེམས་ཅན་ཆད་པ་དང་རྟག་པར་སྨྲ་བ། ལས་དང་བྱ་བ་ཆུད་ཟོས་པ་རྣམས་ལས་དང་བྱ་བ་ལ་གཟུད་པ་དང། བསོད་ནམས་ཀྱི་འབྲས་བུ་བརྗོད་པ་དང། ཡེ་ཤེས་ཀྱི་འབྲས་
[048-203b7] བུ་ཡང་དག་པར་བསྟན་པ་དང། བསམ་གཏན་གྱི་ཡན་ལག་རྣམ་པར་དབྱེ་བ་དང། ལུས་ཀྱི་སྟོབས་དང་མཐུ་ཡང་དག་པར་བསྟན་པ་དང་སེམས་ཀྱི་དཔའ་བ་ཡང་དག་པར་


[048-204a0] [204A] 
[048-204a1] ༄༅། །བསྐྱེད་པའི་ཕྱིར་བྱི་དོར་མ་བྱས་པའི་ས་ཐ་མལ་པ་ལ་སྐྱིལ་མོ་ཀྲུང་བཅས་ཏེ་འདུག་གོ་འདུག་ནས་རང་གི་ལུས་སེམས་ཀྱིས་ཚར་བཅད་ཅིང་གཟིར་
[048-204a2] ཏོ༑ ༑དགེ་སློང་དག་དེ་ནས་ང་དགུན་གྱི་ཚེས་བརྒྱད་པའི་ནུབ་མོ་དེ་ལྟར་ལུས་ཚར་བཅད་ཅིང་གཟིར་བས་མཆན་ཁུང་ནས་ཀྱང་རྡུལ་བྱུང་སྟེ་ཟགས། དཔྲལ་བ་ནས་ཀྱང་
[048-204a3] རྡུལ་བྱུང་སྟེ་ཟགས་ནས་ས་ལ་ལྷུང་སྟེ་ཟིལ་པར་ཆགས་ནས་དྲོ་ཞིང་རླངས་པ་བྱུང་ངོ། །འདི་ལྟ་སྟེ། དཔེར་ན། སྐྱེས་བུ་སྟོབས་དང་ལྡན་པས་སྐྱེས་བུ་ཤིན་ཏུ་ཉམ་ཆུང་བ་ཞིག་
[048-204a4] མགྲིན་པ་ནས་བཟུང་སྟེ་བཙིར་བ་དེ་བཞིན་དུ་དགེ་སློང་དག་ལུས་འདི་སེམས་ཀྱིས་ཚར་བཅད་ཅིང་གཟིར་ན་མཆན་ཁུང་ནས་ཀྱང་རྡུལ་བྱུང་ཞིང་ཟགས། དཔྲལ་བ་ནས་
[048-204a5] ཀྱང་རྡུལ་བྱུང་ཞིང་ཟགས་ནས་ས་ལ་ལྷུང་སྟེ་ཟིལ་པར་ཆགས་ནས་དྲོ་ཞིང་རླངས་པ་འབྱུང་ངོ། །དགེ་སློང་དག་དེ་ནས་གནས་འདི་སྙམ་དུ་བསམ་སྟེ། བདག་གིས་བསམ་
[048-204a6] གཏན་མཁའ་ཁྱབ་ལ་བསམ་གཏན་དུ་བྱའོ་སྙམ་ནས་དགེ་སློང་དག་དེ་ནས་ངས་བསམ་གཏན་མཁའ་ཁྱབ་ལ་བསམ་གཏན་དུ་བྱས་པ་དང་ཁ་དང་སྣ་ནས་དབུགས་
[048-204a7] ཕྱི་ནང་དུ་རྒྱུ་བ་འགགས་པར་གྱུར་ཏོ། །རྣ་བའི་བུ་ག་གཉིས་ནས་སྒྲ་དྲག་པོ་ཆེན་པོ་བྱུང་ངོ། །འདི་ལྟ་སྟེ། དཔེར་ན། སྦུད་པ་བུས་པའི་ཚེ་སྒྲ་དྲག་པོ་དང། སྒྲ་ཆེན་པོ་བྱུང་


[048-204b0] [204B] 
[048-204b1] ཁ་དང་སྣ་ནས་དབུགས་ཕྱི་ནང་དུ་རྒྱུ་བ་འགགས་པར་གྱུར་པ་དང། རྣ་བའི་བུ་ག་གཉིས་ནས་སྒྲ་དྲག་པོ་དང། སྒྲ་ཆེན་པོ་བྱུང་ངོ། །དགེ་སློང་དག་
[048-204b2] དེ་ནས་ངས་འདི་སྙམ་དུ་བསམ་སྟེ་ཡང་བདག་གིས་བསམ་གཏན་མཁའ་ཁྱབ་ལ་བསམ་གཏན་དུ་བྱའོ་སྙམ་པ་དང། དེ་ནས་ངའི་ཁ་དང་སྣ་དང་རྣ་བ་འགགས་པར་གྱུར་ཏོ། །
[048-204b3] དེ་དག་འགགས་པ་དང། རླུང་གོང་དུ་མགོའི་ཐོད་པ་ལ་གནོད་པར་གྱུར་ཏོ། །དགེ་སློང་དག་འདི་ལྟ་སྟེ། དཔེར་ན། སྐྱེས་བུ་ཞིག་གིས་མདུང་ཐུང་རྟུལ་པོས་མགོའི་ཐོད་པ་ལ་
[048-204b4] བཏབ་པ་དེ་བཞིན་དུ་དགེ་སློང་དག་ཁ་དང། སྣ་དང། རྣ་བའི་དབུགས་ཕྱི་ནང་དུ་རྒྱུ་བ་འགགས་པ་དང། གོང་དུ་མགོའི་ཐོད་པ་ལ་གནོད་པར་གྱུར་ཏོ། །དེར་ལྷའི་བུ་ཞིག་གིས་
[048-204b5] བྱང་ཆུབ་སེམས་དཔའ་ན་བ་དེ་མཐོང་ནས་འདི་སྐད་ཅེས་སྨྲས་སོ་།ཨེ་མའོ་ཀྱི་ཧུད་གཞོན་ནུ་དོན་གྲུབ་པ་འདི་འཆི་བའི་དུས་བྱས་སོ་།གཞན་ཞིག་གིས་འདི་སྐད་ཅེས་སྨྲས་
[048-204b6] སོ༑ ༑འདི་འཆི་བའི་དུས་བྱས་པ་མ་ཡིན་གྱི། དགྲ་བཅོམ་པ་བསམ་གཏན་ལ་གནས་པ་རྣམས་ཀྱི་ཚུལ་ནི་དེ་ལྟ་བུའོ་ཞེས་སྨྲས་ནས་དེའི་ཚེ་ཚིགས་སུ་བཅད་པ་འདི་དག་
[048-204b7] སྨྲས་སོ༑ ༑མི་ཡི་དབང་པོ་ཤཱཀྱའི་སྲས་པོ་འདི། །བརྣག་པ་མ་རྫོགས་དོན་ཀྱང་མ་མཛད་ཅིང། །འཇིག་རྟེན་གསུམ་པོ་སྡུག་བསྔལ་མགོན་མེད་པར། །མཛད་ནས་དགོན་


[048-205a0] [205A] 
[048-205a1] ༄༅། །འདིར་གྲོངས་པར་མི་འགྱུར་གྲང། །ཀྱི་ཧུད་སེམས་ཅན་སྙིང་པོ་ཐུགས་དམ་བརྟན། །མགོན་པོས་སྔོན་ཆད་བདག་ཅག་དགའ་ལྡན་དུ། །དམ་ཆོས་མཆོད་
[048-205a2] སྦྱིན་ལ་ནི་མགྲོན་དུ་བོས། །སེམས་ཅན་དག་ཁྱོད་དམ་བཅས་དེ་ག་རེ་།དེ་ནས་ལྷ་དེ་སུམ་ཅུ་རྩ་གསུམ་གྱི་ལྷའི་ནང་དུ་སོང་སྟེ་ལྷ་མོ་སྒྱུ་འཕྲུལ་ལ་གཞོན་ནུ་ནི་འཆི་བའི་དུས་
[048-205a3] བྱས་སོ་ཞེས་དོན་དེ་བརྗོད་དོ། །དེ་ནས་ལྷ་མོ་སྒྱུ་འཕྲུལ་ལྷའི་བུ་མོའི་ཚོགས་ཀྱིས་བསྐོར་ནས་ནམ་ཕྱེད་ཙམ་ན་ཀླུང་ནཻ་རཉྫ་ནའི་འགྲམ་ག་ལ་བ་དང། བྱང་ཆུབ་སེམས་དཔའ་
[048-205a4] ག་ལ་བ་དེར་སོང་བ་དང། དེས་བྱང་ཆུབ་སེམས་དཔའ་ལུས་བསྐམས་ཤིང་འཆི་བའི་དུས་བྱས་པ་དང་འདྲ་བ་མཐོང་ངོ། །མཐོང་ནས་མཆི་མས་བརྣངས་ཤིང་དུས་ནས་དེའི་
[048-205a5] ཚེ་ཚིགས་སུ་བཅད་པ་འདི་དག་སྨྲས་སོ། །ལུམྦི་ནི་ཞེས་བྱ་བའི་ཚལ་དུ་ང་བུ་བཙས་པའི་ཚེ། །སེངྒེ་བཞིན་དུ་འཛིན་པ་མེད་པར་གོམ་བདུན་ཁྱོད་ཉིད་སོང། །ཕྱོགས་བཞིར་
[048-205a6] བལྟས་ཤིང་འདི་ནི་ང་ཡི་སྐྱེ་བ་ཐ་མ་ཞེས། །ཁྱོད་ཀྱིས་ཚིག་སྙན་སྨྲས་པ་དེ་ཡང་ཁྱོད་ལ་ཡོང་མ་རྫོགས། །འཇིག་རྟེན་སངས་རྒྱས་འགྱུར་ཞེས་དྲང་སྲོང་ནག་པོས་བསྟན་
[048-205a7] པ་ཡི༑ ༑དེ་ཡི་ལུང་བསྟན་པ་ཡང་ཉམས་ལ་མི་རྟག་དེས་མ་མཐོང་།བུས་ནི་ཡིད་དགའ་འཁོར་ལོས་བསྒྱུར་བའི་དཔལ་ཡང་མ་མྱོང་ལ་།བྱང་ཆུབ་ཀྱང་ནི་རྗེས་སུ་མ་ཐོབ་


[048-205b0] [205B] 
[048-205b1] །བུ་ཕྱིར་སུ་ལ་བསྒྲུབ་ཕྱིར་སྡུག་བསྔལ་སུ་ཡི་གན་དུ་མདུད། །བདག་གི་བུ་གཅིག་ཅུང་ཟད་གསོན་པའི་སྲོག་ནི་སུ་ཡིས་སྦྱིན། །བྱང་ཆུབ་སེམས་དཔས་
[048-205b2] སྨྲས་པ༑ ཤིན་ཏུ་སྙིང་རྗེ་བར་ནི་དུ་བྱེད་ཅིང། །སྐྲ་ཡང་བཤིག་ལ་མཛེས་པ་རྣམས་བོར་བ། །ཤིན་ཏུ་བུ་ཡི་སྨྲེ་སྔགས་འདོན་བྱེད་ལ། །ས་སྟེང་འདུག་ཅིང་འགྲེང་བ་འདི་སུ་ཞིག་
[048-205b3] ལྷ་མོ་སྒྱུ་འཕྲུལ་གྱིས་སྨྲས་པ། བདག་གིས་ཟླ་བ་བཅུ་བར་དུ་།རྡོ་རྗེ་འདྲ་བ་མངལ་དུ་བཅངས། །བུ་དེའི་མ་ནི་བདག་ཡིན་ཏེ་།རབ་ཏུ་སྡུག་བསྔལ་རྣམ་པར་སྨྲ། །དེ་ནས་བྱང་
[048-205b4] ཆུབ་སེམས་དཔའ་མའི་དབུགས་འབྱིན་ཅིང་སྨྲས་པ། བུ་ལ་བྱམས་པ་ཁྱོད་ཀྱི་ངལ་བ་འབྲས་བུ་ཡོད་པར་བྱའི་མ་འཇིགས་ཤིག་སངས་རྒྱས་པར་བྱ་བའི་ཕྱིར་ཡོངས་སུ་
[048-205b5] བཏང་བ་ནི་དོན་ཡོད་པ་སྟེ། དྲང་སྲོང་ནག་པོས་བསྟན་པའང་མངོན་དུ་གསལ་བར་བྱའོ། །མར་མེ་མཛད་ཀྱིས་ལུང་བསྟན་པའང་མངོན་དུ་གསལ་བར་བྱའོ། །ས་ནི་རྣམ་བརྒྱར་
[048-205b6] འཐོར་བར་འགྱུར་ཡང་སྲིད། །རིན་ཆེན་རྩེ་མོ་ལྷུན་པོ་ཆུར་འཕྱོ་སྲིད། །ཉི་ཟླ་སྐར་ཚོགས་ས་ལ་ལྷུང་འགྱུར་སྲིད། །སོ་སོའི་སྐྱེ་བོ་ཡིན་ཡང་ང་མི་འཆི། །དེ་ཕྱིར་འདི་ལ་མྱ་ངན་
[048-205b7] ཁྱོད་མ་བྱེད། །རིང་པོར་མི་ཐོགས་བྱང་ཆུབ་སངས་རྒྱས་མཐོང་།ལྷ་མོ་སྒྱུ་འཕྲུལ་གྱིས་ཐོས་མ་ཐག་ཏུ་དགའ་སྟེ། བ་སྤུ་གཡོས་ནས་བྱང་ཆུབ་སེམས་དཔའ་ལ་མེ་ཏོག་


[048-206a0] [206A] 
[048-206a1] ༄༅། །མནྡཱ་ར་བས་གཏོར་ཏེ་ལན་གསུམ་བསྐོར་བ་བྱས་ནས་ལྷའི་སིལ་སྟན་དཀྲོལ་ཞིང་རང་གི་གནས་ག་ལ་བ་དེར་སོང་ངོ། །དགེ་སློང་དག་ངས་འདི་སྙམ་
[048-206a2] དུ་བསམ་སྟེ། དགེ་སྦྱོང་དང་བྲམ་ཟེ་གང་དག་ཁ་ཅིག་ཟས་ཆུང་ངུས་དག་པར་སེམས་པ་ཡོད་ཀྱི། ངས་ཀྱང་ཟས་ཆུང་ངུ་ལ་ནན་ཏན་བྱའོ་སྙམ་མོ། །དགེ་སློང་དག་ངས་
[048-206a3] མངོན་པར་ཤེས་ཏེ། ཟས་སུ་རྒྱ་ཤུག་འབྲུ་གཅིག་པུ་ཁོ་ན་སྟེ་གཉིས་སུ་མེད་པ་ཟོས་སོ། །དགེ་སློང་དག་ཁྱེད་ཀྱི་བློ་འདི་སྙམ་དུ་དེའི་ཚེ་རྒྱ་ཤུག་ཆེ་བ་སྙམ་དུ་སེམས་
[048-206a4] པར་གྱུར་ན། དེ་ལྟར་མི་བལྟ་སྟེ། དེའི་ཚེ་རྒྱ་ཤུགས་འདི་ཉིད་ཙམ་མོ། །དགེ་སློང་དག་ངས་བས་སུ་རྒྱ་ཤུག་འབྲུ་གཅིག་པུ་ཁོ་ན་སྟེ། གཉིས་སུ་མེད་པ་ཟོས་པས་
[048-206a5] ལུས་ཤིན་ཏུ་ཉམ་ཆུང་ཞིང་རིད་པར་གྱུར་ཏོ། །དགེ་སློང་དག། འདི་ལྟ་སྟེ། དཔེར་ན། ལྡུམ་བུ་ཨ་སི་ཏ་ཀའི་ཚིགས་པ་དང། ཀ་ལི་ཀའི་ཚིགས་པ་ཅི་འདྲ་བར་ངའི་
[048-206a6] ཡན་ལག་དང་ཉིང་ལག་རྣམས་ཀྱང་དེ་འདྲ་བར་གྱུར་ཏོ། །འདི་ལྟ་སྟེ། དཔེར་ན། སྲོག་ཆགས་ཀ་ར་ཀ་ཏའི་རྩེ་བ་ལོགས་ཅི་འདྲ་བར་ངའི་རྩི་བ་ལོགས་ཀྱང་དེ་འདྲ་བར་
[048-206a7] གྱུར་ཏོ༑ ༑འདི་ལྟ་སྟེ། དཔེར་ན། བཞོན་པའི་བྲེས་ཁང་ངམ། གླང་པོའི་བྲེས་ཁང་རྙིང་པ་ངོས་གཉིས་ཞིག་པ་ནི་གདུང་རྟེན་གྱི་བར་སྣང་ཞིང་མངོན་ནོ། །དེ་བཞིན་


[048-206b0] [206B] 
[048-206b1] མངོན་ནོ། །འདི་ལྟ་སྟེ། དཔེར་ན། ལན་བུར་བླས་པ་ནི་མཐོན་དམན་དང། མཉམ་པ་དང། མི་མཉམ་པར་གྱུར་ཏོ།།
[048-206b2] དེ་བཞིན་དུ་ངའི་སྒལ་ཚིགས་ཀྱང་མཐོན་དམན་དང། མཉམ་པ་དང། མི་མཉམ་པར་གྱུར་ཏོ། །འདི་ལྟ་སྟེ། དཔེར་ན། ཀུ་བ་ཁ་བོ་གཞོན་ནུར་བཅད་པ་ནི་རྙིས་པ་དང། ཀུན་
[048-206b3] ཏུ་རྙིས་པ་དང། རྩུམ་རྩུམ་པོར་འགྱུར་རོ། །དེ་བཞིན་དུ་ངའི་མྒོའང་རྙིས་པ་དང། ཀུན་ཏུ་རྙིས་པ་དང། རྩུམ་རྩུམ་པོར་གྱུར་ཏོ། །འདི་ལྟ་སྟེ། དཔེར་ན། སོས་ཀའི་ཟླ་བ་ཐམ་
[048-206b4] ལ་ཁྲོན་པའི་སྐར་མ་དམའ་བར་སོང་སྟེ་ཚིགས་ཆེན་པོས་སྣང་བར་འགྱུར་རོ། །དེ་བཞིན་དུ་ངའི་མིག་གི་འབྲས་བུའང་ཁུང་དུ་སོང་སྟེ་ཚེགས་ཆེན་པོས་སྣང་བར་གྱུར་ཏོ། །
[048-206b5] འདི་ལྟ་སྟེ། དཔེར་ན། རའི་རྐང་པའམ། རྔ་མོའི་རྐང་པ་ཅི་འདྲ་བར་ངའི་མཆན་ཁུང་དང། ལྟོ་དང། བྲང་ལ་སོགས་པའང་དེ་འདྲ་བར་གྱུར་ཏོ། །དགེ་སློང་དག་དེ་ནས་ང་
[048-206b6] གང་གི་ཚེ་ལག་པས་ལྟོ་ལ་བྱུག་གོ་སྙམ་ན་སྒལ་ཚིགས་ཉིད་ལ་རེག་གོ་ལྡང་ངོ་སྙམ་ནས་ལངས་ནའང་དེ་བཞིན་དུ་སྒུར་པོར་གྱུར་ཏེ་འགྱེལ་ཏོ། །ཤ་ཐང་སྟེ་ལངས་ནས་
[048-206b7] རྡུལ་གྱིས་ལུས་ཡོག་པ་ལག་པས་ཕྱིས་པ་དང། བ་སྤུ་རུལ་པ་ཐམས་ཅད་ལུས་ལས་ལྷགས་སོ། །གང་སྔོན་ང་ཁ་དོག་མཛེས་ཤིང་འཇམ་པར་གྱུར་པ་དེའང་འདི་ལྟར་བདག་


[048-207a0] [207A] 
[048-207a1] ༄༅། །ཉིད་སྤོང་བ་རྩུབ་པོར་བཏང་བས་མེད་པར་གྱུར་ཏོ་།ངའི་སྤྱོད་ཡུལ་གྱི་གྲོང་ན་གནས་པའི་སྐྱེ་བོ་ཉེན་ཀོར་བ་རྣམས་ཀྱང་ང་ལ་འདི་ལྟར། ཨེ་མའོ་
[048-207a2] དགེ་སྦྱོང་གཽ་ཏ་མ་ནི་ནག་གོ་ཨེ་མའོ་དགེ་སྦྱོང་གཽ་ཏ་མ་ནི་སྔོ་བསངས་སོ། །ཨེ་མའོ་དགེ་སྦྱོང་གཽ་ཏ་མ་ནི་ཉ་མང་གུ་རའི་མདོག་འདྲའོ། །སྔོན་འདིའི་མདོག་མཛེས་
[048-207a3] པ་གསལ་བར་གྱུར་པ་དེའང་མེད་པར་གྱུར་ཏོ་སྙམ་དུ་ཤེས་སོ། །དགེ་སློང་དག་ངས་འདི་སྙམ་དུ་བསམ་སྟེ། བདག་གིས་དེ་བས་ཀྱང་ཟས་ཆུང་ངུ་ལ་ནན་ཏན་བྱའོ་སྙམ་མོ།།
[048-207a4] དགེ་སློང་དག་ངས་མངོན་པར་ཤེས་ཏེ། ངས་ཟས་སུ་འབྲས་འབྲུ་གཅིག་པུ་ཁོ་ན་སྟེ། གཉིས་སུ་མེད་པ་ཟོས་སོ། །དགེ་སློང་དག། ཁྱོད་འདི་སྙམ་དུ་དེའི་ཚེའི་འབྲས་
[048-207a5] ཆེ་བ་སྙམ་དུ་སེམས་པར་གྱུར་ན། དེ་ལྟར་མི་བལྟ་སྟེ། དེའི་ཚེའི་འབྲས་ཀྱང་འདི་ཉིད་ཙམ་མོ། །དགེ་སློང་དག་ངས་ཟས་སུ་འབྲས་འབྲུ་གཅིག་ཟོས་པས་ལུས་མྱུར་དུ་སྔ་
[048-207a6] མ་བཞིན་དུ་གྱུར་ཏེ། ཨེ་མའོ་དགེ་སྦྱོང་གཽ་ཏ་མ་ཉ་མང་གུ་མའི་མདོག་འདྲའོ། །སྔོན་འདིའི་མདོག་མཛེས་པ་གསལ་བར་གྱུར་པ་དེའང་མེད་པར་གྱུར་ཏོ་ཞེས་བྱ་བའི་
[048-207a7] བར་དུའོ། །དགེ་སློང་དག་ངས་འདི་སྙམ་དུ་བསམ་སྟེ། བདག་གིས་དེ་བས་ཀྱང་ཟས་ཆུང་དུ་ཉིད་ལ་ནན་ཏན་བྱའོ་སྙམ་མོ། །དགེ་སློང་དག་ངས་མངོན་པར་ཤེས་


[048-207b0] [207B] 
[048-207b1] ངས་ཟས་སུ་ཏིལ་འབྲུ་གཅིག་པུ་ཁོ་ན་སྟེ། གཉིས་སུ་མེད་པ་ཟོས་པ་ནས་དེའི་ཁ་དོག་འཇམ་པོ་མེད་པར་གྱུར་ཏོ་ཞེས་བྱ་བའི་བར་དུའོ། །དགེ་སློང་དང། ངས་འདི་སྙམ་དུ་
[048-207b2] བསམ་སྟེ། དགེ་སྦྱོང་དང་བྲམ་ཟེ་གང་དག་ཁ་ཅིག་ཟས་མི་ཟ་བས་དག་པར་སེམས་ཏེ། བདག་གིས་ཀྱང་ཐམས་ཅད་ཀྱི་ཐམས་ཅད་དུ་ཟས་མི་ཟ་བར་ནན་ཏན་བྱའོ་སྙམ་ནས་
[048-207b3] དགེ་སློང་དག་དེ་ནས་ཟས་མི་ཟ་བར་འདུག་གོ་དགེ་སློང་དག། ངས་མ་ཟོས་པས་ལུས་ཤིན་ཏུ་བསྐམས་ཤིང་ཉམ་ཆུང་བ་དང། རིད་པར་གྱུར་ཏོ། །འདི་ལྟ་སྟེ། དཔེར་ན་
[048-207b4] ལྡུམ་བུ་ཨ་སི་ཏ་ཀའི་ཚིགས་པ་དང། ཀ་ལི་ཀའི་ཚིགས་པ་བས་ཀྱང་ཉིས་འགྱུར་དང། སུམ་འགྱུར་དང། བཞི་འགྱུར་དང། ལྔ་འགྱུར་དང། བཅུ་འགྱུར་གྱིས་ངའི་ཡན་ལག་
[048-207b5] དང། ཉིང་ལག་སྐེམ་པར་གྱུར་ཏེ། འདི་ལྟ་སྟེ། རྩིབ་ལོགས་ནི་སྲོག་ཆགས་ཀར་ཀ་ཏ་ཀའི་རྩིབ་ལོགས་དང། བཞོན་པའི་བྲེས་ཁང་ལྟ་བུར་གྱུར་ཏོ། །སྒལ་ཚིགས་ནི་
[048-207b6] ལན་བུ་བླས་པ་ལྟ་བུར་གྱུར་ཏོ། །མགོའི་ཐོད་པ་ནི། ཀུ་བ་ཁ་བོ་ལྟ་བུར་གྱུར་ཏོ། །མིག་གི་འབྲས་བུ་ནི་ཁྲོན་པའི་སྐར་མ་ལྟ་བུར་གྱུར་ཏོ། །དགེ་སློང་དག་ང་ལེགས་
[048-207b7] པར་ལྡང་ངོ་སྙམ་ནས་ལུས་ཀྱིས་བསྐྱོད་ན། སྒུར་པོར་གྱུར་ཏེ་འགྱེལ་ཏོ། །ཤ་ཐང་སྟེ་ལངས་ནས་རྡུལ་གྱིས་ལུས་ཡོག་པ་ལག་པས་ཕྱིས་པ་དང། བ་སྤུ་རུལ་པ་ཐམས་ཅད་


[048-208a0] [208A] 
[048-208a1] ༄༅། །ལུས་ལས་ལྷགས་སོ། །གང་སྔོན་ང་ཁ་དོག་མཇེས་ཤིང་འཇམ་པར་གྱུར་པ་དེའང་འདི་ལྟར་བདག་ཉིད་སྤོང་བ་རྩུབ་པོར་བཏང་བའི་ཕྱིར་མེད་པར་གྱུར་
[048-208a2] ཏོ༑ ༑ངའི་སྤྱོད་ཡུལ་གྱི་གྲོང་ན་གནས་པའི་སྐྱེ་བོ་ཉེན་ཀོར་བ་རྣམས་ཀྱང་འདི་ལྟར་ཨེ་མའོ་དགེ་སྦྱོང་གཽ་ཏ་མ་ནི་ནག་གོ་ཨེ་མའོ་དགེ་སྦྱོང་གཽ་ཏ་མ་ནི་སྔོ་བསངས་སོ།།
[048-208a3] ཨེ་མའོ་དགེ་སྦྱོང་གཽ་ཏ་མ་ནི་ཉ་མང་གུ་རའི་མདོག་འདྲའོ་།སྔོན་འདིའི་ཁ་དོག་མཛེས་པ་གསལ་བར་གྱུར་པ་དེའང་མེད་པར་གྱུར་ཏོ་སྙམ་དུ་ཤེས་སོ། །དེའི་ཚེ་རྒྱལ་
[048-208a4] པོ་ཟས་གཙང་མའང་ཉིན་རེ་ཞིང་བྱང་ཆུབ་སེམས་དཔའི་དྲུང་དུ་ཕོ་ཉ་གཏོང་ངོ། །དགེ་སློང་དག་དེ་ལྟར་ན། བྱང་ཆུབ་སེམས་དཔའ་སྔ་མ་བཞིན་དུ་འཇིག་རྟེན་དུ་
[048-208a5] བྱ་བ་རྨད་དུ་བྱུང་བ་བསྟན་པ་དང། བྱ་བ་ཉམས་པའི་སེམས་ཅན་རྣམས་ལས་དང་བྱ་བ་ལ་གཟུད་པ་དང། བསོད་ནམས་ཀྱི་ཚོགས་རྣམས་བརྗོད་པ་དང། ཡེ་ཤེས་
[048-208a6] ཆེན་པོའི་ཡོན་ཏན་བསྟན་པ་དང། བསམ་གཏན་གྱི་ཡན་ལག་རྣམས་རྣམ་པར་དབྱེ་བའི་ཕྱིར་ཏིལ་འབྲུ་གཅིག་དང། རྒྱ་ཤུག་འབྲུ་གཅིག་དང་འབྲས་འབྲུ་
[048-208a7] གཅིག་གིས་ལོ་དྲུག་གི་བར་དུ་དཀའ་བ་སྤྱོད་པ་བསྟན་ཏེ་ཡིད་དམན་པ་མེད་དོ། །བྱང་ཆུབ་སེམས་དཔའ་ལོ་དྲུག་གི་བར་དུ་སྐྱིལ་མོ་ཀྲུང་བཅས་ནས་ཇི་ལྟར་འདུག་


[048-208b0] [208B] 
[048-208b1] །ཉི་མས་བབ་ནས་ཀྱང་གྲིབ་མ་ལ་མ་སོང་ངོ། །གྲིབ་མ་ལས་ཀྱང་ཉི་མ་ལ་མ་སོང་ངོ། །རླུང་དང་ཉི་མ་དང་ཆར་པའི་སྐྱབས་
[048-208b2] མ་བཙལ་ཏོ། །ཤ་སྦྲང་དང། སྦྲང་བུ་དང། སྡིག་སྦྲུལ་མ་བསྐྲད་དོ། །བཤང་བ་དང། གཅི་བ་དང། མཆིལ་མ་དང། སྣབས་མ་བོར་རོ། །བསྐུམ་པ་དང། སྨྱང་བ་མ་བྱས་སོ། །
[048-208b3] གློས་ཕབ་པའམ། ཁས་བུབ་བམ། གན་རྐྱལ་མ་ཡིན་པར་གནས་པས་གནས་སོ། །སྤྲིན་ཆེན་པོ་དང། ཡུལ་ངན་ཆེན་པོ་དང། ཆར་པ་དང། སེར་པ་དང། སྟོན་དང། དཔྱིད་
[048-208b4] དང། དགུན་གང་ཡིན་པ་དེ་དག་གིས་ཀྱང་བྱང་ཆུབ་སེམས་དཔའི་ལུས་ལ་མ་ཕོག་གོ་ཐ་ན་བྱང་ཆུབ་སེམས་དཔས་ལག་པས་ཀྱང་མ་བསྐྱབས་སོ། །དབང་པོའང་མ་བཀག་
[048-208b5] གོ་དབང་པོའི་ཡུལ་ཡང་མ་བླངས་སོ། །གང་དག་དེར་འོང་བ་གྲོང་གི་གཞོན་ནུའམ། གྲོང་གི་གཞོན་ནུ་མའམ། བ་ལང་རྫི་འམ། ཕྱུགས་རྫི་འམ། རྩྭ་ཐུན་ནམ། ཤིང་ཐུན་
[048-208b6] ནམ༑ ལྕི་ཐུན་དེ་དག་ཀྱང་བྱང་ཆུབ་སེམས་དཔའ་ལ་རྡུལ་ཁྲོད་ཀྱི་འདྲེ་ཡིན་པ་སྙམ་དུ་སེམས་ཤིང་དེ་ལ་རྩེན་ཏེ། དེ་ལ་ས་སྐུད་དོ་།དེར་བྱང་ཆུབ་སེམས་དཔའ་ལོ་དྲུག་པོ་
[048-208b7] དེ་དག་གིས་ལུས་ངན་པ་དང། གོད་པ་དང། རིད་པར་གྱུར་ཏེ། དེའི་རྣ་བ་གཉིས་སུ་རྩའམ་ཤིང་བལ་བཅུག་ནས་སྣའི་བུ་ག་གཉིས་སུ་འབྱིན་ཏོ། །སྣའི་བུ་ག་གཉིས་སུ་


[048-209a0] [209A] 
[048-209a1] ༄༅། །བཅུག་ནས་རྣ་བའི་བུ་ག་གཉིས་སུ་འབྱིན་ཏོ། །རྣ་བའི་བུ་ག་གཉིས་སུ་བཅུག་ནས་ཁར་འབྱིན་ཏོ། །ཁར་བཅུག་ནས་རྣ་བ་དང་སྣའི་བུ་གར་འབྱིན་
[048-209a2] ཏོ༑ ༑སྣར་བཅུག་ནས་རྣ་བ་དང་ཁར་འབྱིན་ཏོ། །ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་
[048-209a3] པོ་གང་དག་བྱང་ཆུབ་སེམས་དཔའི་ཡོན་ཏན་མངོན་སུམ་དུ་གྱུར་པ་དེ་དག་ཉིན་མཚན་དུ་གནས་ཤིང་བྱང་ཆུབ་སེམས་དཔའ་ལ་མཆོད་པ་བྱེད་དོ། །སྨོན་ལམ་
[048-209a4] ཡང་འདེབས་སོ། །དེ་ན་བྱང་ཆུབ་སེམས་དཔའ་ལོ་དྲུག་གི་བར་དུ་དཀའ་བ་སྤྱོད་པ་སྟོན་ཅིང་ལྷ་དང་མི་ཁྲག་ཁྲིག་ཕྲག་བཅུ་གཉིས་ཚང་བ་དག་ཐེག་པ་གསུམ་ལ་ཡོངས་
[048-209a5] སུ་སྨིན་པར་བྱས་སོ། །དེ་ལ་འདི་སྐད་ཅེས་བྱ་སྟེ། བྱང་ཆུབ་སེམས་དཔའ་ཁྱིམ་བྱུང་བ། །ཡོན་ཏན་དག་དང་ལྡན་པ་དེ། །སེམས་ཅན་དོན་དང་ཕན་པའི་ཕྱིར། །ཐབས་
[048-209a6] དང་ལྡན་པའི་བསམ་པ་སྐྱེས། །སྙིག་མ་ལྔ་ཡི་དུས་ཀྱི་ཚེ་།ཆོས་དམན་མོས་པའི་འཇིག་རྟེན་པོ། །ལས་དང་བྱ་བོར་འཇིག་རྟེན་དུ་།ཛམྦུའི་གླིང་འདིར་སྐྱེས་པར་གྱུར།།
[048-209a7] མུ་སྟེགས་ཚོགས་ཀྱིས་རབ་ཏུ་གང། །ལྟད་མོ་དང་ནི་ལྟས་སུ་ལྟ་།ལུས་ལ་གནོད་པ་བྱ་བ་བྱེད། །བྱིས་པ་དེ་དག་དག་པར་སེམས་།གཡང་ས་མེ་དང་མྱ་ངམ་འཇུག་


[048-209b0] [209B] 
[048-209b1] །ལུས་ནི་ཡོངས་སུ་གདུང་བའི་ཕྱིར། །གདུང་བ་ལྔ་ལ་བརྩོན་དང་ལྡན། །ལག་པ་བརྐྱང་སྟེ་རྒྱུ་བ་དང། །མི་མཁས་ཁ་ཅིག་ལག་པ་ལྡག་
[048-209b2] བུམ་པ་ཁར་གཞོང་ལས་མི་ལེན། །སྒོ་དང་ཀ་བས་ཆོད་མི་ལེན་།གང་ན་ཁྱི་ཡོད་པ་ནས་མིན། །འདུག་ཅེའམ་ཚུར་ཤོག་ཅེས་ལས་མིན་།ཁྱིམ་ནས་ཁ་ཟས་གཅིག་
[048-209b3] ལེན་པས། །བདག་ནི་དག་པར་འགྱུར་སྙམ་སེམས། །མར་དང་འབྲུ་མར་བུ་རམ་ཞོ། །ཉ་དང་ཤ་དང་འོ་མ་སྤོང། །ལྡམ་ལྡུམ་སྲེ་ད་པདྨའི་རྩ། །གཟེགས་དང་བ་ལང་
[048-209b4] ལྕི་བ་ཟ༑ ༑རྩ་བ་འབྲས་བུ་ལོ་མ་དང། །ཀུ་ཤ་ཚལ་བུ་ལ་བ་པགས། །སྲེལ་བྱེད་ཁ་ཅིག་སྒྲེན་མོར་རྒྱུ། །གླེན་པ་འདི་བདེན་གཞན་རྫུན་སྙམ། །ལག་པ་སྒྲེང་བར་བྱེད་
[048-209b5] པ་དང། །སྐྲ་བསྒྲེང་རལ་བ་བསྒྲེང་བ་དག་ལམ་ལས་རབ་ཏུ་རྣམ་པར་ཉམས། །ལས་མིན་གནས་ཤིང་བདེ་འགྲོ་འདོད། །རྩྭ་དང་གཏུན་ཤིང་ཐལ་བར་ཉལ། །ཚེར་
[048-209b6] མར་ཉལ་ཞིང་ཅོག་པུར་འདུག་ཁ་ཅིག་རྐང་པ་གཅིག་པུས་འགྲེང་།གདོང་བསྟོད་ཉིད་དང་ཟླ་བ་ལྟ། །ཆུ་མིག་མཚོ་དང་ལྟེང་ཀ་དང། །རྒྱ་མཚོ་ཆུ་བོ་ཉི་ཟླ་དང། །ཤིང་
[048-209b7] དང་རི་ཡི་རྩེ་མོ་དང། །རྫ་དང་ས་ལ་ཕྱག་ཀྱང་འཚལ་།གླེན་པ་དེ་དག་གནོད་མང་གིས། །ལུས་ནི་ཡོངས་སུ་སྐེམ་པར་བྱེད་།ལོག་པར་ལྟ་དང་ལྡན་པ་དག་མྱུར་དུ་ངན་


[048-210a0] [210A] 
[048-210a1] ༄༅། །སོང་རྣམས་སུ་ལྟུང། །ང་ནི་བཀའ་ཐུབ་བརྟུལ་ཞུགས་དང། །དཀའ་སྤྱད་གང་ཞིག་ལྷ་དང་མིས། །སྤྱད་པར་ནུས་པ་མ་ཡིན་པའི། །དཀའ་སྤྱད་
[048-210a2] དྲག་པོ་རྩོམ་སྙམ་སེམས། །བསམ་གཏན་གང་ཞིག་རང་རྒྱལ་གྱིས་།བལྟ་བར་ནུས་པ་མ་ཡིན་པའི། །རྡོ་རྗེ་ལྟ་བུར་བརྟན་གནས་པ་།མཁའ་ཁྱབ་བསམ་གཏན་
[048-210a3] བསམ་གཏན་བྱེད། །མུ་སྟེགས་བརྟུལ་ཞུགས་པ་ཡིས། །དགའ་བའི་ལྷ་མི་འདི་ན་ཡོད། །དེ་དག་ཡོངས་སུ་སྨིན་བྱའི་ཕྱིར། །དཀའ་སྤྱད་བརྟུལ་ཞུགས་དྲག་པོ་
[048-210a4] བརྩམས། །ས་སྟེང་ཅི་ཡང་མ་བཏིང་བར། །སྐྱིལ་ལོ་ཀླུང་ནི་བཅས་ཏེ་འདུག་རྒྱ་ཤུག་ཏིལ་དང་འབྲས་འབྲུ་གཅིག་ཟ་བའི་ཆོ་ག་རྣམ་པར་སྟོན། །དབུགས་དབྱུང་
[048-210a5] རྔུབ་པ་རྣམ་པར་སྤངས། །སྟོབས་དང་ལྡན་པ་གསོ་བ་མེད། །ལོ་དྲུག་བར་དུ་བསམ་གཏན་མཆོག་ནམ་མཁའ་ཁྱབ་ལ་བསམ་གཏན་བྱེད་།རྟོག་དང་རྣམ་པར་
[048-210a6] རྟོག་མེད་པ། །གཡོ་བ་མེད་ཅིང་སེམས་རྒྱུ་མེད། །ནམ་མཁའི་ཁམས་སུ་ཁྱབ་པ་ཡི། །མཁའ་ཁྱབ་བསམ་གཏན་བསམ་གཏན་བྱེད། །དེ་ནི་ཉི་ལས་གྲིབ་མར་རམ།།
[048-210a7] གྲིབ་ལས་ཉི་མར་སོང་མ་བྱས། །ལྷུན་པོ་ལྟ་བུར་མི་གཡོ་བའི་།མཁའ་ཁྱབ་བསམ་གཏན་བསམ་གཏན་བྱེད། །རླུང་དང་ཆར་དང་ཤ་སྦྲང་དང། །སྡིག་སྦྲུལ་སྦྲང་བུ་


[048-210b0] [210B] 
[048-210b1] །རྣམ་པར་མ་འཁྲུགས་སྤྱོད་པ་ཡིས། །མཁའ་ཁྱབ་བསམ་གཏན་བསམ་གཏན་བྱེད། །བདག་ཉིད་གཅིག་པུའི་དོན་གྱི་ཕྱིར། །མཁའ་ཁྱབ་བསམ་གཏན་བྱེད་
[048-210b2] པ་མིན༑ ༑གཞན་དུ་སྙིང་རྗེ་སེམས་ཀྱིས་ནི། །འཇིག་རྟེན་དོན་མང་ཆེད་དུ་སྒོམ། །གྲོང་གི་བྱིས་པ་བ་ལང་རྗི། །ཤིང་ཐུན་དག་དང་རྩྭ་ཐུན་དག་དེ་ལ་རྡུལ་ཁྲོད་འདྲེ་སྙམ་
[048-210b3] སེམས། ༑དེ་ལས་ཡིས་སྐུད་བྱེད་ཅིང། །མི་གཙང་བ་ཡང་འཐོར་བར་བྱེད། །དེ་དག་གནོད་པ་མང་བྱེད་ཀྱང། །གཡོ་བ་མེད་ཅིང་འཁྲུག་མེད་པར། །མཁའ་ཁྱབ་བསམ་
[048-210b4] གཏན་བསམ་གཏན་བྱེད། །མཐོ་བ་མེད་ཅིང་དམའ་པ་མེད། །ལུས་མ་བསྲུངས་པར་ཆོས་མི་རེག་བཤད་བ་མི་བྱེད་གཅི་མི་བྱེད། །སྒྲ་ཡིས་མི་འཇིགས་གཞན་མི་ལྟ། །
[048-210b5] ཤ་དང་ཁྲག་རྣམས་བསྐམས་གྱུར་ཏེ། །པགས་པ་རྩ་རྒྱུས་རུས་པ་ལུས། །སྒལ་ཚིགས་དག་ནི་ལྟོ་བར་སྣང། །ལན་བུ་བླས་པ་ཇི་བཞིན་ནོ། །གང་དག་ལྷག་པར་བྱས་ལྷ་
[048-210b6] དང། །ལྷ་མིན་གནོད་སྦྱིན་དྲི་ཟ་ཀླུ། །ཡོན་ཏན་ལྡན་པ་མངོན་སུམ་པས། །ཉིན་དང་མཚན་དུ་མཆོད་པ་བྱེད། །ཇི་ལྟར་མཁའ་འདྲའི་སེམས་ལྡན་འདི། །མཁའ་ཁྱབ་བསམ་
[048-210b7] གཏན་བསམ་གཏན་བྱེད། །དེ་འདྲར་བདག་ཅག་མྱུར་གྱུར་ཅེས། །སྨོན་ལམ་དག་ཀྱང་འདེབས་པར་བྱེད། །སྙིང་རྗེའི་བློ་ཡིས་འཇིག་རྟེན་གྱི་།དོན་མང་ཕྱིར་བྱེད་མ་གཏོགས་


[048-211a0] [211A] 
[048-211a1] ༄༅། །པར༑ ༑བདག་ཕྱིར་མ་ཡིན་བདེ་བློས་མིན། །བསམ་གཏན་རོ་ནི་མྱང་ཕྱིར་མིན། །ཕས་ཀྱི་རྒོལ་བ་རབ་ཏུ་བཅོམ། །མུ་སྟེགས་བློ་ཉམས་ཟིལ་གྱིས་
[048-211a2] མནན༑ ༑མགོ་རེག་བྱང་ཆུབ་ག་ལ་ཡོད། །བྱང་ཆུབ་བསྐལ་མང་རྙེད་དཀའ་ཞེས། །འོད་སྲུང་ལ་ནི་ཚིག་སྨྲས་པའི། །ལས་དང་བྱ་བ་རབ་ཏུ་བསྟན། །སྐྱེ་བོ་དག་ནི་དགའ་
[048-211a3] བྱའི་ཕྱིར། །མཁའ་ཁྱབ་བསམ་གཏན་བསམ་གཏན་བྱེད། །ལྷ་མི་ཁྲག་ཁྲིག་བཅུ་གཉིས་ཆོད། །ཐེག་པ་གསུམ་ལ་རབ་ཏུ་བཏུལ། །དེ་ཡི་ཆེད་དུ་བློ་གྲོས་བཟང། །མཁའ་
[048-211a4] ཁྱབ་བསམ་གཏན་བསམ་མ་གཏན་བྱེད། །དཀའ་བ་སྤྱད་པའི་ལེའུ་ཞེས་བྱ་བ་སྟེ། བཅུ་བདུན་པའོ།། །།དགེ་སློང་དག་བདུད་སྡིག་ཅན་ཡང་བྱང་ཆུབ་
[048-211a5] སེམས་དཔའ་ལོ་དྲུག་གི་བར་དུ་དཀའ་བ་སྤྱད་པ་སྤྱོད་པའི་ཚེ་ཕྱི་བཞིན་འབྲང་སྟེ་གླགས་ལྟས་སྐབས་བཙལ་ཀྱང་ནམ་ཡང་གླགས་ཅུང་ཟད་ཀྱང་མ་རྙེད་དོ། །དེ་གླགས་
[048-211a6] མ་རྙེད་ནས་ཡིད་ཆད་དེ་ཡིད་ལ་གཅགས་བཞིན་དུ་སོང་ངོ། །དེ་ལ་འདི་སྐད་ཅེས་བྱ་སྟེ། །དགོན་པ་ཉམས་ནི་དགའ་བ་དང། །ནགས་ཚལ་གེལ་བ་སྒྲ་མེད་དང། །ལྟེང་
[048-211a7] རྒྱས་ཀྱི་ནི་ཤར་ཕྱོགས་ན། །ཆུ་ཀླུང་ནཻ་རཉྫ་ན་དེར་།སྤོང་བའི་ཕྱིར་ནི་བརྩོན་པ་བྱས། །རྟག་ཏུ་མཐུ་རྩལ་བརྟན་པ་པོ། །གྲུབ་དང་བདེ་བ་ཐོབ་བྱའི་ཕྱིར། །བརྩོན་པས་


[048-211b0] [211B] 
[048-211b1] །བདུད་ནི་འཇམ་ཞིང་སྙན་པའི་ཚིག་སྨྲ་བར་བྱེད་ཅིང་འོངས་པར་གྱུར། །ཀྱེ་སྲོག་གཅེས་ཀྱི་འཚོ་བར་གྱིས། །གསོན་ན་ཆོས་ནི་སྤྱོད་པར་འགྱུར། །
[048-211b2] གསོན་ཚེ་བྱ་བ་གང་ཡོད་པ། །དེ་དག་བྱས་ན་མྱ་ངན་མེད། །ཁྱོད་ནི་མདོག་ཉམས་དམན་པར་གྱུར། །ཁྱོད་ནི་ཤི་ལ་ཐུག་ཅིང་འདུག་འཆི་བའི་ཆ་ནི་སྟོང་སྙེད་ཙམ། །ཆ་
[048-211b3] གཅིག་ཙམ་ཞིག་གསོན་པར་ཟད། །སྦྱིན་པ་དག་ནི་རྟག་ཏུ་བྱིན། །མེ་ཡི་སྦྱིན་སྲེག་སྦྱིན་སྲེག་བྱོས། །འོན་ཀྱང་བསོད་ནམས་ཆེན་པོར་འགྱུར། །སྤོང་བ་ཡིས་ནི་ཅི་ཞིག་
[048-211b4] བྱ༑ ༑སྤོང་བའི་ལམ་ནི་སྡུག་བསྔལ་ཏེ། །སེམས་དུལ་པ་ནི་བྱ་དཀའ་ཞེས། །དེ་ཚེ་བདུད་ཀྱིས་དེ་སྐད་ཚིག་བྱང་ཆུབ་སེམས་དཔའ་དེ་ལ་སྨྲས། །དེ་སྐད་སྨྲ་བའི་བདུད་
[048-211b5] དེ་ལ༑ ༑བྱང་ཆུབ་སེམས་དཔས་འདི་སྐད་སྨྲས། །སྡིག་ཅན་མྱོས་པའི་རྩ་ལག་པོ། །ཁོད་ནི་རང་གི་དོན་ཕྱིར་འོངས། །ང་ལ་བསོད་ནམས་ཅུང་ཟད་ཀྱང། །དོན་དུ་གཉེར་
[048-211b6] བ་མེད་དོ་བདུད། །གང་དག་བསོད་ནམས་དོན་དུ་གཉེར། །དེ་ལ་དེ་སྐད་སྨྲ་བའི་རིགས། །འཚོ་བའི་མཐའ་ནི་འཆི་ཡིན་པས། །མི་འཆི་སྙམ་དུ་ང་མི་སེམས། །ཚངས་
[048-211b7] པར་སྤྱོད་ལ་གཞོལ་གྱུར་པས། །ཕྱིར་ལྡོག་པར་ནི་མི་བྱ་འོ། །ཆུ་ཀླུང་དག་གི་ཆུ་རྒྱུན་ཀྱང། །རླུང་གིས་རྣམ་པར་སྐེམ་བྱེད་ན་།སྤངས་པ་ཉིད་ཀྱི་ཁྲག་ཙམ་ལྟ། །འདི་


[048-212a0] [212A] 
[048-212a1] ༄༅། །ཡིས་ཅི་ཕྱིར་སྐམ་མི་འགྱུར། །ཁྲག་ནི་བསྐམས་པར་གྱུར་པ་དང། །དེ་ཡི་འོག་ཏུ་ཤ་སྐམ་འགྱུར། །ཤ་ནི་ཟད་པར་གྱུར་པ་དང། །ཕྱིར་ཞིང་སེམས་
[048-212a2] ནི་དང་བར་འགྱུར། །ཕྱིར་ཞིང་འདུན་དང་བརྩོན་འགྲུས་དང་།ཏིང་ངེ་འཛིན་ཀྱང་ངས་པར་འགྱུར། །ང་ནི་དེ་ལྟར་གནས་པས་ན། །ཚོར་བ་དམ་པ་ཐོབ་གྱུར་ཀྱང། །
[048-212a3] ལུས་དང་སྲོག་ལ་མི་ལྟ་སྟེ། །སྲན་ཐུབ་དག་པར་གྱུར་ལ་ལྟོས་།ང་ལ་འདུན་པ་ཡོད་གྱུར་ཅིང། །བརྩོན་འགྲུས་དང་ནི་ཤེས་རབ་ཡོད། །ང་ཡི་བརྩོན་འགྲུས་བསྐྱོད་
[048-212a4] ནུས་པ༑ ༑འཇིག་རྟེན་དེ་ནི་ངས་མ་མཐོང། །སྲོག་ཆད་ཤི་བ་ཆེས་བླ་སྟེ། །འཚོ་བ་ངན་པ་དེ་ལྟ་མིན། །གཡུལ་ངོར་ཤི་བ་ལེགས་པ་སྟེ། །ཕམ་ནས་གསོན་པ་དེ་ལྟ་མིན།།
[048-212a5] སྔར་མ་དཔུང་ལས་མི་རྒྱལ་ཏེ། །དཔའ་བོ་དཔུང་ལས་རྒྱལ་བར་འགྱུར། །རྒྱལ་ཡང་དེ་ནི་རློམ་སེམས་མེད། །བདུད་ཁྱོད་ལས་ནི་མྱུར་རྒྱལ་བྱ། །འདོད་པ་ཁྱོད་ཀྱི་དང་
[048-212a6] པོའི་དཔུང། །མི་དགའ་བ་ནི་གཉིས་པ་ཡིན། །ཁྱོད་ཀྱི་གསུམ་པ་བཀྲེས་དང་སྐོམ། །སྲེད་པ་དཔུང་ཚོགས་བཞི་པ་ཡིན། །རྨུགས་དང་གཉིད་ནི་ལྔ་པ་སྟེ། །འཇིགས་
[048-212a7] པ་དྲུག་པར་བརྗོད་པ་ཡིན། །ཁྱོད་ཀྱི་ཐེ་ཚོམ་བདུན་པ་སྟེ། །ཁྲོ་དང་འཆབ་པ་བརྒྱད་པ་ཡིན། །འཐོབ་དང་ཚིགས་བཅད་བཀུར་སྟི་དང། །ལོག་པར་གྲགས་པ་གང་


[048-212b0] [212B] 
[048-212b1] །བདག་ལ་བསྟོད་པར་བྱེད་པ་དང། །གཞན་ལ་སྨོད་པར་བྱེད་པ་དང། །དེ་དག་ནག་པོའི་རྩ་ལག་ཏུ། །ལྷུང་བའི་བདུད་ཀྱི་དཔུང་ཡིན་ནོ། །དགེ་སྦྱོང་བྲམ་ཟེ་ཁ་ཅིག་
[048-212b2] ནི༑ ༑འདི་ན་གླགས་ལྟ་འཁོད་པར་སྣང། །ཁྱོད་དཔུང་གང་ཡིན་ལྷར་བཅས་ཀྱིས། །འཇིག་རྟེན་འདི་ནི་རབ་འདུལ་བ། །སོ་བཏང་མ་བྱས་སྣོད་ཆུས་བཞིན། །ཤེས་རབ་ཀྱིས་ནི་
[048-212b3] དེ་དག་གཞིག། དྲན་པ་ལེགས་པར་ཉེར་བཞག་སྟེ། །ཤེས་རབ་ལེགས་པར་བསྒོམས་བྱས་ནས། །ཤེས་བཞིན་དུ་ནི་སྤྱོད་པར་བྱ། །བློ་ངན་ཁྱོད་ཀྱིས་ཅི་བྱར་ཡོད། །དེ་སྐད་
[048-212b4] ཅེས་སྨྲས་པ་དང། བདུད་སྡིག་ཅན་སྡུག་བསྔལ་ཞིང་ཡིད་མི་བདེ་སྟེ། ཡིད་མ་རངས་ནས་ཡིད་ལ་གཅགས་བཞིན་དུ་དེ་ཉིད་དུ་མི་སྣང་བར་གྱུར་ཏོ།། །།འཕགས་པ་རྒྱ་
[048-212b5] ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་གཉིས་པ། དགེ་སློང་དག་དེ་ནས་བྱང་ཆུབ་སེམས་དཔའ་འདི་སྙམ་དུ་སེམས་ཏེ། དགེ་སྦྱོང་དང་བྲམ་ཟེ་གང་
[048-212b6] དག་ཁ་ཅིག་འདས་པ་དང། མ་འོངས་པ་དང། ད་ལྟར་བྱུང་བའི་དུས་ན་བདག་ལ་གནོད་པ་བྱེད་པ་དང། ལུས་ལ་གདུང་བ་བྱེད་དེ་སྡུག་བསྔལ་དྲག་པོ། ཚ་བ། མི་བཟད་
[048-212b7] པ༑ ཡིད་དུ་མི་འོང་བའི་ཚོར་བ་མྱོང་བར་བྱེད་པས་དེ་དག་ཤིན་ཏུ་སྡུག་བསྔལ་བ་མྱོང་ངོ་སྙམ་མོ། །དགེ་སློང་དག། ངས་འདི་སྙམ་དུ་བསམ་སྟེ། སྤྱོད་པ་འདི་དང་


[048-213a0] [213A] 
[048-213a1] ༄༅། །སྒྲུབ་པ་འདིས་མིའི་ཆོས་བླ་མ་ལས་མཆོག་ཏུ་གྱུར་པ་འཕགས་པ་ཡེ་ཤེས་མཐོང་བའི་ཁྱད་པར་གང་ཡང་མངོན་དུ་མ་བྱས་ཏེ། འདི་ནི་བྱང་ཆུབ་
[048-213a2] ལམ་མ་ཡིན། ལམ་འདི་ནི་མ་འོངས་པའི་སྐྱེ་བ་དང། རྒ་བ་དང་འཆི་བ་འབྱུང་བ་ནུབ་པར་བྱེད་པ་མ་ཡིན་ཏེ། བྱང་ཆུབ་ཀྱི་ལམ་མ་འོངས་པའི་སྐྱེ་བ་དང། རྒ་བ་དང། འཆི་
[048-213a3] བའི་སྡུག་བསྔལ་འབྱུང་བ་ནུབ་པར་བྱེད་པ་གཞན་ཞིག་ཡོད་དོ་སྙམ་མོ། །དགེ་སློང་དག། ངས་འདི་སྙམ་དུ་བསམ་སྟེ། ངས་ཕའི་སྐྱེད་མོས་ཚལ་དུ་ཤིང་ཛམྦུའི་གྲིབ་མ་
[048-213a4] ལ་འདུག་སྟེ་འདོད་པ་རྣམས་ལས་དབེན་པ། སྡིག་པ་མི་དགེ་བའི་ཆོས་རྣམས་ལས་དབེན་པ། རྟོག་པ་དང་བཅས་པ། དཔྱོད་པ་དང་བཅས་པ་དབེན་པ་ལས་སྐྱེས་པའི་དགའ་
[048-213a5] བ་དང། བདེ་བ་ཅན་བསམ་གཏན་དང་པོ་ནས་བསམ་གཏན་བཞི་པའི་བར་བསྒྲུབས་ཏེ་གནས་པ་དེ་བྱང་ཆུབ་ཀྱི་ལམ་ཡིན་ཏེ། སྐྱེ་བ་དང་རྒ་བ་དང། འཆི་བའི་སྡུག་
[048-213a6] བསྔལ་འབྱུང་བ་རྣམས་ནུབ་པར་འགྱུར་བ་ཡིན་སྙམ་ནས་དེ་བྱང་ཆུབ་ཀྱི་ལམ་ཡིན་ནོ་སྙམ་སྟེ། ངའི་རྣམ་པར་ཤེས་པ་རྗེས་སུ་འབྲང་བར་གྱུར་ཏོ། །ངས་འདི་སྙམ་
[048-213a7] དུ་བསམ་སྟེ། འདི་ལྟར་ཉམ་ཆུང་བར་གྱུར་པས་ནི་ལམ་དེ་མངོན་པར་རྫོགས་པར་བྱང་ཆུབ་པར་བྱ་མི་ནུས་སོ། །གལ་ཏེ་ང་འདི་ལྟར་ལུས་ངན་ཞིང་ཉམ་ཆུང་བཞིན་


[048-213b0] [213B] 
[048-213b1] ཡེ་ཤེས་ཀྱི་སྟོབས་ཀྱིས་བྱང་ཆུབ་ཀྱི་སྙིང་པོར་སོང་ན་ནི། ངས་ཕྱི་མའི་སྐྱེ་བོ་ལ་སྙིང་བརྩེ་བས་བྱས་པར་མི་འགྱུར་ཏེ། འྡིའང་བྱང་ཆུབ་ཀྱི་ལམ་མ་ཡིན་གྱི་
[048-213b2] ངས་ཁ་ཟས་རགས་པ་བཟོས་ལ་ལུས་ཀྱི་མཐུ་སྟོབས་བསྐྱེད་དེ། དེ་ནས་གདོད་བྱང་ཆུབ་ཀྱི་སྙིང་པོར་འགྲོའོ་སྙམ་མོ། །དགེ་སློང་དག་དེ་ན་ལྷའི་ཕུ་གང་དག་ང་ལ་མོས་པ་
[048-213b3] དེ་དག་གིས་ངའི་སེམས་ཀྱི་ཡོངས་སུ་རྟོག་པ་སེམས་ཀྱིས་ཤེས་ནས་ང་ག་ལ་བ་དེར་འོངས་ཏེ་ང་ལ་འདི་སྐད་ཅེས་སྨྲས་སོ། །སྐྱེས་བུ་དམ་པ་ཞལ་ཟས་རགས་པ་མ་གསོལ་ཅིག་
[048-213b4] བདག་ཅག་གིས་བ་སྤུའི་ཁུང་བུར་མདངས་སྩལ་བར་བགྱིའོ། །དགེ་སློང་དག་ངས་འདི་སྙམ་དུ་བསམ་སྟེ། བདག་ནི་ཟས་མི་བཟའ་བར་བདག་ཉིད་ཀྱིས་དམ་བཅས་ལ། །
[048-213b5] བདག་གི་སྤྱོད་ཡུལ་གྱི་གྲོང་ན་གནས་པའི་སྐྱེ་བོ་ཉེན་ཀོར་བ་རྣམས་ཀྱིས་ཀྱང་འདི་ལྟར་དགེ་སྦྱོང་གཽ་ཏ་མ་ནི་ཟས་མི་ཟ་བ་ཡིན་པར་ཤེས་ཏེ། ང་ལ་མོས་པའི་ལྷའི་
[048-213b6] བུ་འདི་དག་གིས་ངའི་བ་སྤུའི་ཁུང་བུར་མདངས་བཅུག་པར་གྱུར་ན་ང་ཤིན་ཏུ་རྫུན་སྨྲས་པར་གྱུར་ཏོ་སྙམ་སྟེ། དེ་ནས་བྱང་ཆུབ་སེམས་དཔས་རྫུན་སྨྲ་བ་སྤང་བའི་
[048-213b7] ཕྱིར་ལྷའི་བུ་དེ་དག་གི་ཚིག་མ་མཉན་པར་ཁ་ཟས་རགས་པ་བཟའ་བར་སེམས་བཏུད་དོ། །དགེ་སློང་དག། དེ་ལྟར་བྱང་ཆུབ་སེམས་དཔས་ལོ་དྲུག་གི་བར་དུ་བརྟུལ་


[048-214a0] [214A] 
[048-214a1] ༄༅། །ཞུགས་དང། དཀའ་ཐུབ་ཉམས་སུ་བླངས་ནས་སྟན་དེ་ལས་ལངས་ཏེ་ཁ་ཟས་རིགས་པ་འདི་ལྟ་སྟེ། བུ་རམ་གྱི་དབུ་བ་དང། མོན་སྲན་སྡེའུ་ཁུ་བཅུད་ཀྱི་
[048-214a2] དང། ཧ་ར་ནུ་ཁའི་ཁུ་བཅུད་དང། ཟན་དང། འབྲས་ཆན་དང་འདྲེན་མར་བཟའོ་ཞེས་ཚིག་ཏུ་བརྗོད་དོ། །དགེ་སློང་དག། དེ་ནས་ལྔ་སྡེ་བཟང་པོ་དག་འདི་སྙམ་
[048-214a3] དུ་སེམས་ཏེ། དགེ་སྦྱོང་གཽ་ཏ་མས་ལམ་འདི་དང། སྒྲུབ་པ་འདིས་མིའི་ཆོས་བླ་མ་ལས་མཆོག་ཏུ་གྱུར་པ། འཕགས་པ་ཡེ་ཤེས་མཐོང་པའི་ཁྱད་པར་གང་ཡང་མངོན་དུ་བྱེད་
[048-214a4] མ་ནུས་ན། ཁ་ཟས་རགས་པ་འདི་ཟོས་ཏེ་བསོད་སྙོམས་ལ་སྦྱོར་བ་དང་ལྡན་པར་གནས་པས་ཅི་ནུས་ཏེ། མི་གསལ་བ་བྱིས་པ་ཡིན་ནོ་སྙམ་དུ་བསམ་ནས་བྱང་ཆུབ་
[048-214a5] སེམས་དཔའི་གན་ནས་སོང་སྟེ། གྲོང་ཁྱེར་ཝཱ་ར་ཎཱ་སིར་སོང་ནས་དྲང་སྲོང་ལྷུང་བ་རི་དྭགས་ཀྱི་ནགས་སུ་གནས་སོ། །དེ་ན་བྱང་ཆུབ་སེམས་དཔའ་ཐོག་མ་ཉིད་དུ་དཀའ་
[048-214a6] བ་སྤྱད་པ་སྤྱོད་པ་ན་གྲོང་པའི་བུ་མོ་གཞོན་ནུ་བཅུས་བལྟ་བ་དང་ཕྱག་བྱ་བའི་ཕྱིར་བསྙེན་བཀུར་བྱས་སོ། །ལྔ་སྡེ་བཟང་པོ་དེ་དག་གིས་ཀྱང་རིམ་གྲོ་བྱས་ཤིང་རྒྱ་ཤུག་
[048-214a7] འབྲུ་གཅིག་དང། འབྲས་འབྲུ་གཅིག་དང། ཏིལ་འབྲུ་གཅིག་དབུལ་བའང་ཕུལ་ལོ། །གྲོང་པའི་བུ་མོ་བཅུ་ནི་བུ་མོ་སྟོབས་ལྡན་མ་ཞེས་བྱ་བ་དང། སྟོབས་སྦེད་མ་


[048-214b0] [214B] 
[048-214b1] ཤིན་ཏུ་སྡུག་དང། སྡེ་ལས་རྣམ་པར་རྒྱལ་དང། ཨ་ཏི་མུཀྟ་ཀའི་ཕྲེང་བ་ཅན་དང། མཛེས་མ་དང། རྫ་བྱེད་མ་དང་སྐྲ་ལྕང་ལོ་རྒྱས་དང། རལ་བུ་ཅན་དང། ལེགས་
[048-214b2] སྐྱེས་དམ་ཞེས་བྱ་བ་སྟེ། གཞོན་ནུ་མ་དེ་དག་གིས་བྱང་ཆུབ་སེམས་དཔའི་ཚོད་མའི་རྣམ་པ་དེ་དག་ཐམས་ཅད་བྱས་ཏེ་ཕུལ་ལོ། །བྱང་ཆུབ་སེམས་དཔས་ཀྱང་དེ་དག་ཟོས་ནས་
[048-214b3] རིམ་གྱིས་སྤྱོད་ཡུལ་གྱི་གྲོང་དུ་བསོད་སྙོམས་སྤྱད་པས་མདོག་དང་གཟུགས་དང། སྟོབས་དང་ལྡན་པར་གྱུར་ཏོ། །དེ་ཚུན་ཆད་བྱང་ཆུབ་སེམས་དཔའ་ལ་དགེ་སྦྱོང་མཛེས་པ་
[048-214b4] དགེ་སྦྱོང་ཆེན་པོ་ཞེས་འཛེར་ཏོ། །དགེ་སློང་དག་དེ་ན་བྱང་ཆུབ་སེམས་དཔའ་དང་པོ་ཉིད་དུ་དཀའ་བ་སྤྱད་པ་སྤྱོད་པ་ན་བྱང་ཆུབ་སེམས་དཔས་བརྟུལ་ཞུགས་དང། དཀའ་ཐུབ་
[048-214b5] ཉམས་འོག་ཏུ་ཆུང་བར་བྱ་བ་དང། །ངས་རྟས་པར་བྱ་བའི་ཕྱིར་གྲོང་པའི་བུ་མོ་ལེགས་སྐྱེས་མས་ཉིན་གཅིག་བཞིན་དུ་བྲམ་ཟེ་བརྒྱད་བརྒྱ་ལ་ཟན་བྱིན་ཞིང་འདི་སྐད་དུ་བདག་
[048-214b6] གི་ཟས་ཟོས་པས་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་ཤོག་ཅིག་ཅེས་སྨོན་ལམ་ཡང་བཏབ་བོ། །དགེ་
[048-214b7] སློང་དག་ལོ་དྲུག་འདས་ནས་ངས་འདི་སྙམ་དུ་བསམ་སྟེ། གལ་ཏེ་བདག་གིས་འདོམས་ཡོག་འགའ་ཞིག་བསྟེན་ན་རེ་སྟེས་སྙམ་མོ། །དགེ་སློང་དག་དེའི་


[048-215a0] [215A] 
[048-215a1] ༄༅། །ཚེ་གྲོང་པའི་བུ་མོ་ལེགས་སྐྱེས་མའི་བྲན་མོ་གྲུབ་མ་ཞེས་བྱ་བ་ཞིག་ཤི་ནས་དེ་ཤ་ནའི་རས་ཀྱིས་དཀྲིས་ཏེ་དུར་ཁྲོད་དུ་བོར་བར་གྱུར་པའི་ཕྱག་དར་ཁྲོད་པ་
[048-215a2] དེ་ངས་མཐོང་ནས་ངས་ཕྱག་དར་ཁྲོད་པ་དེ་བླང་བའི་ཕྱིར་རྐང་པ་གཡོན་པས་མནན་ཏེ་དགུས་ནས་ལག་པ་གཡས་པ་བརྐྱང་བ་དང། དེ་ནས་ས་བླའི་ལྷས་བར་སྣང་གི་
[048-215a3] ལྷ་རྣམས་ལ་སྒྲ་བསྒྲགས་པ། གྲོགས་པོ་དག། འདི་ལྟར་རྒྱལ་པོ་ཆེན་པོའི་རིགས་སུ་སྐྱེས་པ་འཁོར་ལོས་བསྒྱུར་བའི་རྒྱལ་སྲིད་པོར་ཏེ་ཕྱག་དར་ཁྲོད་པ་ལ་སེམས་
[048-215a4] བཏུད་པ་ངོ་མཚར་ཏེ། གྲོགས་པོ་དག་འདི་ནི་རྨད་དུ་བྱུང་བའོ་།བར་སྣང་གི་ལྷ་རྣམས་ཀྱིས་ས་བླའི་ལྷ་རྣམས་ཀྱི་སྒྲ་ཐོས་ནས་རྒྱལ་ཆེན་བཞིའི་རིས་ཀྱི་ལྷ་རྣམས་
[048-215a5] ལ་སྒྲ་བསྒྲགས་སོ། །རྒྱལ་ཆེན་བཞིའི་རིས་པས་ཀྱང་སུམ་ཅུ་རྩ་གསུམ་པ་ལའོ། །སུམ་ཅུ་རྩ་གསུམ་པས་ཀྱང་འཐབ་བྲལ་བ་ལའོ་།འཐབ་བྲལ་བས་ཀྱང་དགའ་ལྡན་
[048-215a6] པ་ལའོ༑ ༑དགའ་ལྡན་པས་ཀྱང་འཕྲུལ་དགའ་བ་ལའོ། །འཕྲུལ་དགའ་བས་ཀྱང་གཞན་འཕྲུལ་དབང་བྱེད་པ་ལའོ། །གཞན་འཕྲུལ་དབང་བྱེད་པས་ཀྱང་ཚངས་རིས་
[048-215a7] པའི་བར་དུའོ། །སྐད་ཅིག་དེ་དང། ཐང་གཅིག་དེ་དང། ཡུད་ཙམ་དེ་ལ་གྲོགས་པོ་དག་འདི་ལྟར་རྒྱལ་པོ་ཆེན་པོའི་རིགས་སུ་སྐྱེས་པ་འཁོར་ལོས་བསྒྱུར་བའི་


[048-215b0] [215B] 
[048-215b1] མཚར་ཏེ། འདི་ནི་རྨད་དུ་བྱུང་བའོ་ཞེས་སྒྲ་གཅིག་དང། བརྗོད་པ་གཅིག་འོག་མིན་གྱི་གནས་ཀྱི་བར་དུ་གྲགས་
[048-215b2] པར་གྱུར་ཏོ། །དེ་ནས་བྱང་ཆུབ་སེམས་དཔའ་ཡང་འདི་སྙམ་དུ་བསམ་སྟེ། བདག་གིས་ཕྱག་དར་ཁྲོད་པ་ནི་རྙེད་ན། གལ་ཏེ་ཆུ་ཞིག་རྙེད་ན་རེ་སྟེས་སྙམ་མོ། །དེ་ནས་དེ་ཉིད་
[048-215b3] དུ་ལྷས་ལག་པ་ས་ལ་བརྡབས་པ་དང། དེར་རྫིང་བུ་ཞིག་བྱུང་བར་གྱུར་ཏེ། དེང་སང་དུའང་ལག་པ་བརྡབས་པའི་རྫིང་ཞེས་གྲགས་སོ། །དེ་ནས་ཡང་བྱང་ཆུབ་སེམས་དཔས་འདི་
[048-215b4] སྙམ་དུ་བསམ་སྟེ། བདག་གིས་ཆུ་ནི་རྙེད་ན། གལ་ཏེ་ཕྱག་དར་ཁྲོད་པ་འདི་བཀྲུ་བའི་རྡོ་ལེ་བ་ཅིག་རྙེད་ན་རེ་སྟེས་སྙམ་པ་དང། སྐད་ཅིག་དེ་ཉིད་ལ་བརྒྱ་བྱིན་གྱིས་དེར་རྡོ་ལེབ་
[048-215b5] བཞག་ནས་དེ་ལ་བྱང་ཆུབ་སེམས་དཔས་ཕྱག་དར་ཁྲོད་པ་དེ་བཀྲུས་སོ། །དེ་ནས་ལྷའི་རྒྱལ་པོ་བརྒྱ་བྱིན་གྱིས་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ། །སྐྱེས་བུ་དམ་
[048-215b6] པ༑ འདི་ཁོ་བོ་ལ་སྩོལ་ཅིག་དང་ཁོ་བོས་བཀྲུའོ། །དེ་ནས་བྱང་ཆུབ་སེམས་དཔས་རབ་ཏུ་བྱུང་བ་ནི་བདག་ཉིད་ཀྱིས་བྱ་བར་བསྟན་པའི་ཕྱིར་བརྒྱ་བྱིན་ལ་མ་བྱིན་པར་བདག་ཉིད་
[048-215b7] ཀྱིས་བཀྲུས་སོ། །དེ་ལུས་ངལ་ཏེ་ཆད་ནས་རྫིང་ནས་འབྱུང་སྙམ་པ་དང། བདུད་སྡིག་ཅན་ཕྲག་དོག་གི་ཆོས་དང་ལྡན་པས་རྫིང་བུ་གད་པ་མཐོན་པོ་ཞིག་སྤྲུལ་ཏོ། །རྫིང་དེའི་


[048-216a0] [216A] 
[048-216a1] ༄༅། །གྲམ་ན་ཤིང་སྒྲུབ་བྱེད་ཅེས་བྱ་བ་ཆེན་པོ་ཞིག་ཡོད་དོ། །བྱང་ཆུབ་སེམས་དཔའ་འཇིག་རྟེན་དང་མཐུན་པར་བྱ་བ་དང་ལྷ་མོ་ལ་ཕན་གདགས་
[048-216a2] པའི་ཕྱིར་ཤང་དེའི་ལྷ་མོ་ལ་སྨྲས་པ། ལྷ་མོ། ཤིང་གི་ཡལ་ག་སྨོད་ཅིག་དེས་ཀྱང་ཤིང་གི་ཡལ་ག་སྨད་ནས་བྱང་ཆུབ་སེམས་དཔའ་དེ་ལ་འཇུས་ཏེ་བྱུང་ངོ། །བྱུང་ནས་ཀྱང་
[048-216a3] ཤིང་སྒྲུབ་བྱེད་པའི་དྲུང་དུ་ཕྱག་དར་ཁྲོད་པ་ཆོས་གོས་སྣམ་སྦྱར་དུ་བྱས་ནས་དྲུབས་ཏེ། དེང་སང་དུའང་དེ་ལ་ཕྱག་དར་ཁྲོད་པ་དྲུབས་པ་ཞེས་མིང་དུ་གྲགས་སོ། །དེ་
[048-216a4] ནས་གནས་གཙང་མའི་རིས་ཀྱི་ལྷའི་བུ་འོད་དྲི་མ་མེད་པ་ཞེས་བྱ་བ་དེས་ལྷའི་གོས་ངུར་སྨྲིག་གི་ཚོན་བཙོས་པ། རུང་བ། དགེ་སྦྱོང་གི་ཚུལ་དང་མཐུན་པ་དག་བྱང་ཆུབ་
[048-216a5] སེམས་དཔའ་ལ་ཕུལ་ལོ། །བྱང་ཆུབ་སེམས་དཔས་ཀྱང་དེ་དག་བླངས་ཏེ། སྔ་དྲོ་ཤམ་ཐབས་དང་ཆོས་གོས་བགོས་ནས་སྤྱོད་ཡུལ་གྱི་གྲོང་དུ་ཕྱོགས་པ་དང། དེ་ན་
[048-216a6] ལྷ་རྣམས་ཀྱིས་ལྟེང་རྒྱས་ཀྱི་སྡེ་དཔོན་གྱི་གྲོང་ན་དགའ་བྱེད་ཅེས་བྱ་བའི་གྲོང་མི་ཞིག་ཡོད་པའི་བུ་མོ་ལེགས་སྐྱེས་མ་ལ་ནམ་ཕྱེད་ཙམ་ན་སྨྲས་པ། ཁྱོད་ཀྱིས་གང་
[048-216a7] གི་ཕྱིར་མཆོད་སྦྱིན་བྱས་པ་དེ་བརྟུལ་ཞུགས་དེ་ཉམས་འོག་ཏུ་ཆུད་ནས་དེ་ཁ་ཟས་རགས་པ་བཟང་པོ་བཟའ་བར་སེམས་ཀྱི། སྔོན་ཁྱོད་ཀྱིས་བདག་གི་ཟས་ཟོས་ནས་


[048-216b0] [216B] 
[048-216b1] བྱང་ཆུབ་མངོན་པར་རྫོགས་པར་འཚང་རྒྱ་བར་ཤོག་ཅིག་ཅེས་སྨོན་ལམ་བཏབ་པ་གང་ཡིན་པའི་ཁྱོད་ཀྱི་
[048-216b2] བྱ་བ་དེ་གྱིས་ཤིག་དགེ་སློང་དག་དེ་ནས་གྲོང་མི་དགའ་བྱེད་ཀྱི་བུ་མོ་ལེགས་སྐྱེས་མས་ལྷ་དེ་དག་གི་ཚིག་དེ་ཐོས་ནས་མྱུར་བ་མྱུར་བར་བ་སྟོང་གི་འོ་མ་ལན་བདུན་དུ་ཉིད་
[048-216b3] ཁུར་བྱས་པ། བཟང་པོ་མཆོག་ཏུ་འགྱུར་བ། སྙིང་པོ་ཅན་བླངས་ཏེ། བླངས་ནས་ཀྱང་འོ་མ་དེ་འབྲས་གསང་བ་གསར་བ་དག་དང་ཕྲུ་པ་གསར་བར་བླུགས་ནས་ཐབ་གསར་
[048-216b4] པར་བཙུགས་ཏེ་ཁ་ཟས་དེ་སྒྲུབ་བོ། །དེ་སྒྲུབ་པ་ན་སྔ་ལྟས་འདི་དག་སྣང་སྟེ། འོ་མ་དེའི་ནང་ན་དཔལ་བེའུ་དང། བཀྲ་ཤིས་པ་དང། གཡུ་དྲུང་འཁྱིལ་པ་དང། པདྨ་དང་
[048-216b5] སྡོང་རིས་ལ་སོགས་པ་བཀྲ་ཤིས་རྣམས་སྣང་ངོ། །དེ་ནས་ངས་འདི་སྙམ་དུ་བསམ་སྟེ། ལྟས་འདི་ལྟ་བུ་འདི་དག་སྣང་བ་ལས་ན། བྱང་ཆུབ་སེམས་དཔས་ཟས་ཟོས་ནས་
[048-216b6] བྱང་ཆུབ་འཐོབ་པར་འགྱུར་དུ་ཐེ་ཚོམ་མེད་དོ་སྙམ་པ་དང། རྒྱ་མཚོ་པ་ཤེས་ཤིང་ཆོ་ག་ཤེས་པའི་མཚན་མཁན་ཕྱོགས་དེར་ཕྱིན་པར་གྱུར་ནས་དེས་ཀྱང་བདུད་རྩི་འཐོབ་
[048-216b7] པ་ཉིད་དུ་ལུང་བསྟན་ཏོ། །དེ་ནས་ལེགས་སྐྱེས་མས་ཐུག་པ་དེ་ཚོས་པ་དང། ཐང་ལ་བཞག་སྟེ་མེ་ཏོག་གིས་གཏོར། སྤོས་ཆུས་གཏོར་ནས་གུས་པར་སྟན་བཏིང་སྟེ་བྲན་


[048-217a0] [217A] 
[048-217a1] ༄༅། །མོ་གོང་མ་ཞེས་བྱ་བ་ལ་སྨྲས་པ། གོང་མ། སོང་ལ་བྲམ་ཟེ་བོས་ཤིག་ངས་ནི་འོ་ཐུག་སྦྲང་རྩི་ཅན་འདི་བལྟའོ། །ཇོ་མོ། །ལེགས་སོ་ཞེས་དེའི་ལྟར་
[048-217a2] མཉན་ནས་ཤར་ཕྱོགས་ལོགས་སུ་སོང་བ་དང། དེས་བྱང་ཆུབ་སེམས་དཔའ་མཐོང་ངོ། །དེ་བཞིན་དུ་ལྷོ་ཕྱོགས་ལོགས་སུ་སོང་ན་ཡང་བྱང་ཆུབ་སེམས་དཔའ་མཐོང་
[048-217a3] ངོ། །དེ་བཞིན་དུ་ནུབ་དང། བྱང་ཕྱོགས་ལོགས་སུ་སོང་ནའང་དེ་དང་དེར་དེས་བྱང་ཆུབ་སེམས་དཔའ་མཐོང་ངོ། །དེའི་ཚེ་ན་གནས་གཙང་མའི་རིས་ཀྱི་ལྷའི་བུ་རྣམས་ཀྱིས་
[048-217a4] གཞན་མུ་སྟེགས་ཅན་ཐམས་ཅད་ཚར་བཅད་པར་གྱུར་བས་འགའ་ཙམ་ཡང་མི་སྣང་ངོ། །དེ་ནས་དེ་སླར་ལོག་སྟེ་ཇོ་མོ་ལ་འདི་སྐད་ཅེས་སྨྲས་སོ། །གང་དང་གང་དུ་
[048-217a5] མཆིས་ཀྱང་དེ་དང་དེ་ན་དགེ་སྦྱོང་མཛེས་པ་དགའ་བ་ལས། དགེ་སྦྱོང་ངམ་བྲམ་ཟེ་གཞན་ནི་འགའ་ཡང་མི་གདའོ། །ལེགས་སྐྱེས་མས་སྨྲས་པ། དེ་ཉིད་བྲམ་ཟེ་
[048-217a6] ཡིན་ཏེ༑ དེའི་ཕྱིར་འདི་བརྩམས་ཀྱིས། གོང་མ་སོང་ལ་དེ་ཉིད་བོས་ཤིག་ཇོ་མོ། །ལེགས་སོ་ཞེས་སྨྲས་ཏེ། གོང་མ་སོང་ནས་བྱང་ཆུབ་སེམས་དཔའི་རྐང་པ་གཉིས་
[048-217a7] ལ་གཏུགས་ཏེ་ལེགས་སྐྱེས་མ་ཞེས་བགྱི་བས་སྤྱན་འདྲེན་ཏོ་ཞེས་སྨྲས་སོ། །དགེ་སློང་དག་དེ་ནས་བྱང་ཆུབ་སེམས་དཔའ་གྲོང་པའི་བུ་མོ་ལེགས་སྐྱེས་མའི་


[048-217b0] [217B] 
[048-217b1] དགེ་སློང་དག་།དེ་ནས་གྲོང་པའི་བུ་མོ་ལེགས་སྐྱེས་མས་འོ་ཐུག་སྦྲང་རྩི་ཅན་གྱིས་གསེར་གྱི་སྣོད་ཆེན་པོ་བཀང་སྟེ་བྱང་
[048-217b2] ཆུབ་སེམས་དཔའ་ལ་ཕུལ་ལོ། །དེ་ནས་བྱང་ཆུབ་སེམས་དཔས་འདི་སྙམ་དུ་བསམ་སྟེ། ལེགས་སྐྱེས་མས་ཁ་ཟས་འདི་ལྟ་བུ་བྱིན་པ་འདི་བདག་གིས་དེང་ཟོས་ཏེ་ཐེ་ཚོམ་
[048-217b3] མེད་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ་སྙམ་མོ། །དེ་ནས་བྱང་ཆུབ་སེམས་དཔས་ཟས་དེ་བླངས་ནས་གྲོང་པའི་
[048-217b4] བུ་མོ་ལེགས་སྐྱེས་མ་ལ་འདི་སྐད་ཅེས་སྨྲས་སོ། །ཆེ་ཞེ། གསེར་གྱི་སྣོད་ཆེན་པོ་འདི་ཇི་ལྟར་བྱ། དེས་སྨྲས་པ། ཁྱོད་སྣོམས་ཤིག་།བྱང་ཆུབ་སེམས་དཔས་སྨྲས་པ། ཁོ་བོ་ལ་
[048-217b5] ནི་སྣོད་འདི་ལྟ་བུ་མི་དགོས་སོ། །ལེགས་སྐྱེས་མས་སྨྲས་པ། ཅི་དགྱེས་སུ་མཛོད་ཅིག་བདག་ནི་སྣོད་མ་མཆིས་པར་སུ་ལའང་ཟས་མི་སྩོལ་ཏོ། །དེ་ནས་བྱང་ཆུབ་སེམས་
[048-217b6] དཔས་ཟས་དེ་ཐོགས་ཏེ་ལྟེང་རྒྱས་ནས་བྱུང་ནས་དྲོ་ལ་བབ་པ་དང། ཀླུའི་ཀླུང་ཆུ་བོ་ནཻ་རཉྫ་ནའི་ངོགས་སུ་སོང་སྟེ། ཟས་དང་ཆོས་གོས་རྣམས་ཕྱོགས་གཅིག་ཏུ་བཞག་ནས་བྱང་
[048-217b7] ཆུབ་སེམས་དཔའ་ལུས་བསིལ་བར་ཕྱེ་བའི་ཕྱིར་ཀླུང་ནཻ་རཉྫ་ནའི་ནང་དུ་ཞུགས་སོ། །དགེ་སློང་དག་བྱང་ཆུབ་སེམས་དཔའ་འཁྲུས་བྱེད་པའི་ཚེ་ལྷའི་བུ་བརྒྱ་སྟོང་དུ་མ་དག་འདི་


[048-218a0] [218A] 
[048-218a1] ༄༅། །ལྟ་སྟེ༑ བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་ལྷའི་ཨ་ག་རུ་དང། ཙནྡན་གྱི་ཕྱེ་མ་དང། བྱུག་པ་དག་ཀླུང་དུ་ལྡུགས་ཤིང་ལྷའི་མེ་ཏོག་ཁ་
[048-218a2] དོག་སྣ་ཚོགས་དག་ཀྱང་ཆུའི་ནང་དུ་འཐོར་རོ། །དེའི་ཚེ་ཀླུང་ཆེན་པོ་ནཻ་རཉྫ་ན་ལྷའི་སྤོས་རྣམས་དང། མེ་ཏོག་རྣམས་ཀྱིས་གང་བར་གྱུར་ཏེ་འབབ་བོ། །བྱང་ཆུབ་སེམས་
[048-218a3] དཔའ་སྤོས་ཆུ་གང་གིས་ཁྲུས་བྱས་པར་གྱུར་པ་དེ་ལྷའི་བུ་བྱེ་བ་ཁྲག་ཁྲིག་བརྒྱ་སྟོང་དག་གིས་བླངས་ཏེ་མཆོད་རྟེན་དུ་བྱ་བ་དང། མཆོད་པར་བྱ་བའི་ཕྱིར་རང་རང་གི་
[048-218a4] གནས་སུ་ཁྱེར་རོ། །བྱང་ཆུབ་སེམས་དཔའི་སྐྲ་དང་ཨག་ཚོམ་གང་ཡིན་པ་དེ་དག་ཀྱང་གྲོང་པའི་བུ་མོ་ལེགས་སྐྱེས་མས་བཀྲ་ཤིས་པ་ཡིན་ནོ་སྙམ་ནས་མཆོད་
[048-218a5] རྟེན་དུ་བྱ་བ་དང། མཆོད་པར་བྱ་བའི་ཕྱིར་ཁྱེར་རོ། །བྱང་ཆུབ་སེམས་དཔའ་ཀླུང་ནས་འདུག་པར་འདོད་དེ་གླིང་ལ་བལྟའོ། །དེ་ནས་ཀླུང་ནཻ་རཉྫ་ནའི་ཀླུའི་བུ་མོ་གང་
[048-218a6] ཡིན་པ་དེ་སའི་འོག་ནས་བྱུང་སྟེ། ཡིད་ལས་བྱུང་བའི་སེངྒེའི་ཁྲི་བྱང་ཆུབ་སེམས་དཔའ་ལ་ཕུལ་ནས་བྱང་ཆུབ་སེམས་དཔའ་དེ་ལ་འདུག་སྟེ། གྲོང་པའི་བུ་མོ་ལེགས་
[048-218a7] སྐྱེས་མ་ལ་སྙིང་བརྩེ་བ་ཉེ་བར་བཟུང་ནས་ཅི་ཙམ་དགོས་པར་འོ་ཐུག་སྦྲང་རྩི་ཅན་དེ་འཐུངས་སོ། །འཐུངས་ནས་ཀྱང་གསེར་གྱི་སྣོད་ཆེན་པོ་དེ་ལ་མ་ཆགས་པར་ཆུར་


[048-218b0] [218B] 
[048-218b1] ༑བོར་མ་ཐག་ཏུ་ཀླུའི་རྒྱལ་པོ་རྒྱ་མཚོས་མཆོད་པའི་འོས་ཡིན་ནོ་ཞེས་དད་པ་དང་གུས་པ་བསྐྱེད་དེ་བླངས་ནས་རང་གི་གནས་སུ་སོང་ངོ། །དེ་ནས་མིག་སྟོང་པ་གྲོང་
[048-218b2] ཁྱེར་འཇིག་པ་ནམ་མཁའ་ལྡིང་གི་གཟུགས་སུ་སྤྲུལ་ནས་ཁ་རྡོ་རྗེའི་མཆུར་བསྒྱུར་ཏེ། ཀླུའི་རྒྱལ་པོ་རྒྱ་མཚོ་ལས་གསེར་གྱི་སྣོད་ཆེན་པོ་དེ་དབྲོག་ཏུ་བརྒལ་ན་མ་ནུས་ནས་རང་
[048-218b3] གི་གཟུགས་ཀྱིས་གུས་པར་བྱས་ཏེ་བསླངས་ནས་མཆོད་རྟེན་དུ་བྱ་བ་དང། མཆོད་པར་བྱ་བའི་ཕྱིར་སུམ་ཅུ་རྩ་གསུམ་གྱི་གནས་སུ་ཁྱེར་རོ། །ཁྱེར་ནས་ཀྱང་སྣོད་ཆེན་པོའི་
[048-218b4] དགེ་འདུན་གྱི་དུས་སྟོན་བྱས་ཏེ། དེང་སང་དུའང་སུམ་ཅུ་རྩ་གསུམ་པའི་ལྷ་རྣམས་ལོ་གཅིག་བཞིན་དུ་སྣོད་ཆེན་པོའི་དུས་སྟོན་བྱེད་དོ་།སེངྒེའི་ཁྲི་དེའང་ཀླུའི་བུ་མོ་དེ་ཉིད་
[048-218b5] ཀྱིས་མཆོད་རྟེན་དུ་བྱ་བ་དང། མཆོད་པར་བྱ་བའི་ཕྱིར་ཁྱེར་རོ། །དགེ་སློང་དག། བྱང་ཆུབ་སེམས་དཔས་ཟས་རགས་པ་ཟོས་མ་ཐག་ཏུ་བྱང་ཆུབ་སེམས་དཔའི་བསོད་ནམས་
[048-218b6] ཀྱི་སྟོབས་དང། ཤེས་རབ་ཀྱི་སྟོབས་ཀྱིས་སྐད་ཅིག་དེ་ཉིད་ལ་ལུས་ལ་སྔ་མའི་ཁ་དོག་བཟང་པོ་རྒྱས་པ་དང། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང། དཔེ་བྱད་བཟང་
[048-218b7] པོ་བརྒྱད་ཅུ་དང། འོད་འདོམ་གང་པའང་བྱུང་བར་གྱུར་ཏོ། །དེ་ལ་འདི་སྐད་ཅེས་བྱ་སྟེ། ལོ་དྲུག་བར་དུ་བརྟུལ་ཞུགས་ཉམས་འོག་ཆུད་བྱས་བཅོམ་ལྡན་བློ་གྲོས་འདི་སྙམ་


[048-219a0] [219A] 
[048-219a1] ༄༅། །སེམས༑ ༑གལ་ཏེ་བདག་ནི་འདི་ལྟར་རིང་བཞིན་བསམ་གཏན་མངོན་ཤེས་ཡེ་ཤེས་སྟོབས་ལྡན་པ། །ཤིང་གི་རྒྱལ་པོའི་དྲུང་དུ་སོང་སྟེ་ཐམས་ཅད་
[048-219a2] མཁྱེན་ཉིད་འཚང་རྒྱར་བྱ་ན་ནི། །དེ་དག་ན་ཡང་བདག་གིས་ཕྱི་མའི་སྐྱེ་བོ་དག་ལ་སྙིང་བརྩེ་མ་བྱས་འགྱུར། །བསོད་ནམས་ངན་དོན་ཙམ་དང་ལྡན་པའི་ལྷ་མི་འདི་དག་
[048-219a3] ངན་པས་ཡེ་ཤེས་ཚོལ། །དེ་དག་ལུས་ནི་ཉམ་ཆུང་གྱུར་ན་བདུད་རྩི་འཚང་རྒྱ་བྱེད་པར་མི་ནུས་པས། །ཁ་ཟས་རགས་པ་དམ་པ་ཟོས་ཏེ་ལུས་ཀྱི་མཐུ་སྟོབས་བསྐྱེད་པ་བྱས་
[048-219a4] ནས་ནི༑ ༑ཤིང་གི་རྒྱལ་པོའི་དྲུང་དུ་སོང་སྟེ་ཐམས་ཅད་མཁྱེན་ཉིད་འཚང་རྒྱར་བྱ་བར་བསམ། །གྲོང་པའི་བུ་མོ་སྔོན་ཆད་སྤྱོད་པ་སྤྱད་པ་ལེགས་སྐྱེས་མ་ཞེས་བྱ་བ་དེ། །
[048-219a5] འདྲེན་པ་བརྟུལ་ཞུགས་གྲུབ་པར་ཤོག་ཅེས་དེ་ལྟའི་ཡིད་ཀྱིས་རྟག་ཏུ་མཆོད་སྦྱིན་བྱེད། །དེ་ནི་ལྷ་ཡིས་བསྐུལ་བ་ཐོས་ནས་དེ་ཚེ་འོ་ཐུག་སྦྲང་རྩི་ཅན་བླངས་ཏེ། །ཀླུང་གི་
[048-219a6] འགྲམ་དུ་སོང་ནས་དགའ་བའི་ཡིད་ཀྱིས་ནཻ་རཉྫ་ནའི་དོགས་ན་འདུག་བསྐལ་པ་སྟོང་དུ་སྤྱོད་པ་སྤྱད་ཅིང་དབང་པོ་ཞི་ལ་རབ་ཏུ་ཞི་བ་དེ། །ལྷ་དང་ཀླུ་ཡི་ཚོགས་དང་དྲང་
[048-219a7] སྲོང་དག་གིས་བསྐོར་ཏེ་ནཻ་རཉྫ་ནར་འོངས། །ཕ་རོལ་བརྒལ་ནས་སེམས་ཅན་སྒྲོལ་བ་བློ་གྲོས་ལྡན་པ་ཁྲུས་བྱར་བསམ་ནས་ནི། །ཐུབ་པ་དག་པ་དྲི་མེད་འཇིག་རྟེན་སྙིང་


[048-219b0] [219B] 
[048-219b1] །བྱེ་བ་ཕྲག་སྟོང་ལྷ་དག་དགའ་བའི་ཡིད་ཀྱིས་སྤོས་རྣམས་དང་ནི་ཕྱེ་མ་དག་ཀླུང་དུ་འཐོར་ཞིང་སེམས་ཅན་དམ་པ་བཀྲུ་བའི་དོན་དུ་
[048-219b2] ཆུ་ལ་གང་བར་བྱེད། །བྱང་ཆུབ་སེམས་དཔའ་དྲི་མེད་དེས་པ་བཀྲུས་ཏེ་ངོགས་ན་འདུག་པར་ཤེས་གྱུར་ནས། །ལྷ་སྟོང་རབ་ཏུ་དགའ་སྟེ་སེམས་ཅན་དག་པ་བཀྲུས་པའི་ཆུ་
[048-219b3] དེ་མཆོད་ཕྱིར་ཁྱེར། །དུར་སྨྲིག་བཟང་པོ་དྲི་མ་མེད་པའི་གོས་དག་ལྷ་ཡི་བུ་ཡིས་དེ་ལ་བྱིན། །རུང་བ་དག་དང་ཤམ་ཐབས་བགོས་ནས་བཅོམ་ལྡན་འདས་ནི་ཆུ་ཀླུང་དོགས་
[048-219b4] ན་འདུག་ཀླུ་ཡི་བུ་མོ་དགའ་ཞིང་རབ་ཏུ་མགུ་བའི་ཡིད་ཀྱིས་སེངྒེའི་ཁྲི་ཡང་བཤམས། །དེ་ལ་འཇིག་རྟེན་དག་གི་མིག་བྱེད་ཡིད་ཀྱང་རབ་ཏུ་ཞི་བ་དེ་འདུག་ནས། །བློ་གྲོས་
[048-219b5] ལྡན་པ་ལེགས་སྐྱེས་མ་དེས་གསེར་གྱི་སྣོད་དུ་ཁ་ཟས་བླུགས་ཏེ་བྱིན་།རྐང་པར་ཕྱག་འཚལ་ནས་ནི་དེ་དག་ཁ་ལོ་སྒྱུར་བ་བདག་གིས་གསོལ་ཞེས་བྱས། །བློ་གྲོས་ལྡན་
[048-219b6] པས་ཅི་ཙམ་དགོས་པར་ཟས་ཀྱང་ཟོས་ནས་སྣོད་ནི་ཚུར་བོར་ཏེ། །དེ་ནི་གྲོང་ཁྱེར་འཇིག་པ་ལྷ་ཡི་བླ་མས་བདག་གིས་མཆོད་པར་བྱ་ཞེས་ཁྱེར། །གང་ཚེ་རྒྱལ་བས་ཁ་ཟས་
[048-219b7] རགས་པ་དམ་པ་ཟོས་པ་དེ་ཡི་སྐད་ཅིག་ལ། །དེ་ཡི་ལུས་ཀྱི་སྟོབས་དང་གཟི་བརྗིད་དག་དང་དཔལ་ཡང་སྔ་མཁོ་བཞིན་དུ་གནས། །ལེགས་སྐྱེས་མ་དང་ལྷ་རྣམས་དག་


[048-220a0] [220A] 
[048-220a1] ༄༅། །ལ་ཆོས་གཏམ་ཁྱས་ནས་དོན་ཀྱང་མང་དུ་བྱས། །སེངྒེ་ངང་པའི་སྟབས་དང་གླང་པོའི་དབང་པོའི་འགྲོས་ཀྱིས་བྱང་ཆུབ་ཤིང་དྲུང་ཆས། །ནཻ་རཉྫ་ནའི་
[048-220a2] ལེའུ་ཞེས་བྱ་བ་སྟེ། བཅོ་བརྒྱད་པའོ།། །།དགེ་སློང་དག་དེ་ལྟར་བྱང་ཆུབ་སེམས་དཔའ་ཀླུང་ནཻ་རཉྫ་ནར་ཁྲུས་བྱས་ཏེ་ཟས་ཟོས་ནས་ལུས་ཀྱི་མཐུ་སྟོབས་
[048-220a3] བསྐྱེད་དེ། བདུད་ལས་རྣམ་པར་རྒྱལ་བར་བྱ་བའི་ཕྱིར་རྣམ་པ་བཅུ་དྲུག་དང་ལྡན་པའི་ས་ཕྱོགས་ཤིང་གི་རྒྱལ་པོ་བྱང་ཆུབ་ཆེན་པོའི་དྲུང་ག་ལ་བ་དེར་སྐྱེས་བུ་ཆེན་
[048-220a4] པོའི་སྟབས་གང་ཡིན་པའི་སྟབས་དེས་སོང་སྟེ། མི་བསྐྱོད་པའི་སྟབས་དང། དབང་པོའི་མཆོད་སྡོང་ལྟ་བུའི་སྟབས་དང། རིའི་རྒྱལ་པོ་ལྷུན་པོ་ལྟར་ཤིན་ཏུ་བརྟན་པའི་
[048-220a5] སྟབས་དང། མི་དངོམ་པ་མ་ཡིན་པའི་སྟབས་དང། ཡ་ཡོ་མེད་པའི་སྟབས་དང། འཆེ་བ་མེད་པའི་སྟབས་དང། རིངས་པ་མ་ཡིན་པའི་སྟབས་དང། སྡོད་པ་མེད་
[048-220a6] པའི་སྟབས་དང། འཁྲུགས་པ་མེད་པའི་སྟབས་དང། འཁྱོར་བ་མེད་པའི་སྟབས་དང། འདྲུད་པ་མེད་པའི་སྟབས་དང། ཞུམ་པ་མེད་པའི་སྟབས་དང། ཧ་ཅང་མི་
[048-220a7] སྡོད་པའི་སྟབས་དང། མི་གཡོས་པའི་སྟབས་དང། རྟབ་རྟབ་པོ་མེད་པའི་སྟབས་དང། ཚུལ་དུ་ཤིས་པའི་སྟབས་དང། དྲི་མ་མེད་པའི་སྟབས་དང། དག་བའི་སྟབས་


[048-220b0] [220B] 
[048-220b1] ཞེས་སྡང་མེད་པའི་སྟབས་དང། གཏི་མུག་མེད་པའི་སྟབས་དང། ཆགས་པ་མེད་པའི་སྟབས་དང། སེངྒེའི་སྟབས་དང་ངང་པའི་རྒྱལ་པོའི་སྟབས་དང། ཀླུའི་རྒྱལ་པོའི་
[048-220b2] སྟབས་དང། སྲེད་མེད་ཀྱི་བུའི་སྟབས་དང། ས་ལ་མི་རེག་པའི་སྟབས་དང། རྩིབས་སྟོང་དང་ལྡན་པའི་འཁོར་ལོའི་རི་མོ་ས་ལ་སྣང་བའི་སྟབས་དང། སོར་མོ་དྲ་བས་འབྲེལ་
[048-220b3] ཅིང་སེན་མོ་ཟངས་ལྟ་བུའི་སྟབས་དང། སོ་སྒྲ་འབྱིན་པའི་སྟབས་དང། རི་རྡོབ་པའི་སྟབས་དང། མཐོན་དམན་མཉམ་པར་བྱེད་པའི་རྐང་མཐིལ་གྱི་སྟབས་དང། དྲ་བའི་བར་
[048-220b4] ནས་འོད་ཟེར་ཕྱུང་ནས་སེམས་ཅན་ལ་རེག་ན་བདེ་འགྲོར་འགྲོ་བའི་སྟབས་དང། པདྨ་དྲི་མ་མེད་པ་ལ་གོམ་པ་འདོར་བའི་སྟབས་དང་སྔོན་དག་པ་ལེགས་པར་སྤྱད་པའི་
[048-220b5] འགྲོས་ཀྱི་སྟབས་དང། སྔོན་གྱི་སངས་རྒྱས་སེངྒེའི་ཁྲི་ལ་བཞུད་པའི་སྟབས་དང། རྡོ་རྗེ་ལྟར་བསམ་པ་བརྟན་ཞིང་མི་ཕྱེད་པའི་སྟབས་དང། ངན་སོང་ངན་འགྲོ་ཐམས་ཅད་
[048-220b6] གཅོད་པའི་སྟབས་དང། བདེ་བ་ཐམས་ཅད་བསྐྱེད་པའི་སྟབས་དང་ཐར་པའི་ལམ་སྟོན་པའི་སྟབས་དང། བདུད་ཀྱི་སྟོབས་སྟོབས་མེད་པར་བྱེད་པའི་སྟབས་དང། ངན་
[048-220b7] པའི་ཚོགས་ཅན་གྱི་ཚོགས་ཕས་ཀྱི་རྒོལ་བ་ཆོས་དང་མཐུན་པས་ཚར་གཅད་པའི་སྟབས་དང། མུན་པའི་ལིང་ཐོག་དང་ཉོན་མོངས་པ་སེལ་བའི་སྟབས་དང། འཁོར་


[048-221a0] [221A] 
[048-221a1] ༄༅། །བའི་ཕྱོགས་ཕྱོགས་མེད་པར་བྱེད་པའི་སྟབས་དང། བརྒྱ་བྱིན་དང། ཚངས་པ་དང། དབང་ཕྱུག་ཆེན་པོ་དང། འཇིག་རྟེན་སྐྱོང་པ་རྣམས་ཟིལ་གྱིས་
[048-221a2] གནོན་པའི་སྟབས་དང། སྟོང་གསུམ་གྱི་སྟོང་ཆེན་པོ་ན་དཔའ་བོ་གཅིག་བུའི་སྟབས་དང། རང་བྱུང་ཟིལ་གྱིས་ནོན་པའི་སྟབས་དང་ཐམས་ཅད་མཁྱེན་པའི་ཡེ་ཤེས་
[048-221a3] ཐོབ་པར་བྱེད་པའི་སྟབས་དང། དྲན་པ་དང་བློ་གྲོས་ཀྱི་སྟབས་དང། བདེ་འགྲོར་འགྲོ་བའི་སྟབས་དང། རྒ་བ་དང་འཆི་བ་རབ་ཏུ་ཞི་བར་བྱེད་པའི་སྟབས་དང། ཞིབ་རྡུལ་མེད་
[048-221a4] པ༑ བདུད་ཀྱི་འཇིགས་པ་མེད་པ། མྱ་ངན་ལས་འདས་པའི་གྲོང་ཁྱེར་དུ་འགྲོ་བའི་སྟབས་ཏེ། དེ་འདྲ་བའི་སྟབས་ཀྱིས་བྱང་ཆུབ་སེམས་དཔའ་བྱང་ཆུབ་ཀྱི་སྙིང་པོར་ཆས་སོ། །
[048-221a5] དགེ་སློང་དག་དེ་ལྟར་ཀླུང་ནཻ་རཉྫ་ན་དང། བྱང་ཆུབ་ཀྱི་སྙིང་པོའི་བར་དེར་རླུང་གི་སྤྲིན་གྱི་ལྷའི་བུ་རྣམས་ཀྱིས་ལམ་ཕྱག་དར་བྱས་པར་གྱུར་ཏོ། །ཆར་སྤྲིན་རྣམས་ཀྱིས་
[048-221a6] སྤོས་ཆུས་ཆག་ཆག་བཏབ་བོ། །མེ་ཏོག་ཀྱང་ཆལ་མར་བཀྲམ་མོ་།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་ཤིང་ཇི་སྙེད་ཡོད་པ་དེ་དག་ཐམས་ཅད་ཀྱང་
[048-221a7] ཤིང་བྱང་ཆུབ་ག་ལ་བ་དེ་ལོགས་སུ་རྩེ་མོ་འདུད་པར་གྱུར་ཏོ་།གང་དག་དེའི་ཉིན་པར་བཙས་པའི་བྱིས་པ་དེ་དག་ཀྱང་བྱང་ཆུབ་ཀྱི་སྙིང་པོ་ལོགས་སུ་མགོ་བསྟན་ཏེ་ཉལ་


[048-221b0] [221B] 
[048-221b1] ༑སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་རི་རབ་ལ་སོགས་པ་རི་གང་དག་ཡོད་པ་དེ་དག་ཐམས་ཅད་ཀྱང་བྱང་ཆུབ་ཀྱི་སྙིང་པོ་ག་ལ་བ་དེ་ལོགས་སུ་འདུད་པར་
[048-221b2] གྱུར་ཏོ༑ ༑ཀླུང་ནཻ་རཉྫ་ན་ནས་བཟུང་སྟེ་བྱང་ཆུབ་ཀྱི་སྙིང་པོའི་བར་དེར་འདོད་པ་ན་སྤྱོད་པའི་ལྷའི་བུ་རྣམས་ཀྱིས་ཁ་ཚོན་རྒྱང་གྲགས་ཙམ་ཚུན་ཆད་ཀྱི་ལམ་མངོན་བར་བཀོད་པར་
[048-221b3] གྱུར་ཏོ༑ ༑ལམ་དེའི་འགྲམ་གཡས་གཡོན་དུའང་རིན་པོ་ཆེ་སྣ་བདུན་གྱི་སྟེགས་བུ་འཕང་དུ་ཤིང་ཏ་ལ་བདུན་ཙམ་དུ་མཐོ་བ། སྟེང་དུ་རིན་པོ་ཆེའི་དྲ་བ་བྲེས་པ། ལྷའི་གདུགས་
[048-221b4] དང། རྒྱལ་མཚན་དང། དེ་དོན་གྱིས་ལེགས་པར་བརྒྱན་པ་སྤྲུལ་ཏོ་།མདའ་རྒྱང་གང་ཙམ། མདའ་རྒྱང་གང་ཙམ་ཞིང་རིན་པོ་ཆེ་སྣ་བདུན་གྱི་ཤིང་ཏ་ལ་སྟེགས་བུ་དེ་བས་
[048-221b5] མཐོ་བ་མངོན་པར་སྤྲུལ་ཏེ། ཤིང་ཏ་ལ་ཐམས་ཅད་རིན་པོ་ཆེ་བརྒྱུས་ལས་ཕན་ཚུན་འབྲེལ་བར་འདུག་གོ་ཤིང་ཏ་ལ་གཉིས་གཉིས་ཀྱི་བར་དུ་རྫིང་སྤོས་ཆུས་ཡོངས་སུ་གང་
[048-221b6] བ༑ གསེར་གྱི་བྱེ་མ་བདལ་བ། མེ་ཏོག་ཨུཏྤ་ལ་དང། པདྨ་དང། ཀུ་མུ་ད་དང། པདྨ་དཀར་པོ་ལ་སོགས་པས་གང་བ། རིན་པོ་ཆེའི་སྟེགས་བུས་བསྐོར་བ། ནོར་བུ་རིན་པོ་ཆེ་
[048-221b7] བཻ་ཌཱུརྱས་ཐེམ་སྐས་བརྒྱན་པ། ཆུ་སྲེག་དང། བྱ་གར་དང་ངང་པ་དང། ངུར་པ་དང། ཁྲུང་ཁྲུང་དང། རྨ་བྱ་སྒྲ་འབྱིན་པའི་རྫིང་དག་བྱས་སོ། །ལམ་དེ་ན་ལྷའི་བུ་མོ་བརྒྱད་


[048-222a0] [222A] 
[048-222a1] ༄༅། །ཁྲི་ནི་སྤོས་ཆུས་ཆག་ཆག་འདེབས་སོ། །ལྷའི་བུ་མོ་བརྒྱད་ཁྲི་ནི་མེ་ཏོག་སིལ་མ་ལྷའི་དྲི་བསུང་དང་ལྡན་པ་འཐོར་རོ། །ཤིང་ཏ་ལ་ཐམས་ཅད་ཀྱི་
[048-222a2] མདུན་ལོགས་སུ་རིན་པོ་ཆེའི་མཁའ་རྟེན་བཞག་གོ་རིན་པོ་ཆེའི་མཁའ་རྟེན་ཐམས་ཅད་ལ་ལྷའི་བུ་མོ་ཙནྡན་དང། ཨ་ག་རུའི་ཕྱེ་མའི་ཕུར་མ་ཐོགས་པ་དང། དུས་ཀྱི་རྗེས་
[048-222a3] སུ་འབྲང་བའི་བདུག་པའི་པོག་ཕོར་ཐོགས་པ་བརྒྱད་ཁྲི་འཁོད་པར་གྱུར་ཏོ། །རིན་པོ་ཆེའི་མཁའ་རྟེན་ཐམས་ཅད་ལ་ལྷའི་བུ་མོ་ལྷའི་གླུ་དབྱངས་ལེན་པ་ལྔ་ཁྲི་འཁོད་པར་
[048-222a4] གྱུར་ཏོ༑ ༑དགེ་སློང་དག་དེ་ལྟར་བྱང་ཆུབ་སེམས་དཔའ་ཞིང་རྣམས་ནི་རབ་ཏུ་སྐྱོད། འོད་ཟེར་བྱེ་བ་ཁྲག་ཁྲིག་བརྒྱ་སྟོང་ནི་འབྱིན་སིལ་སྙན་བརྒྱ་སྟོང་ནི་སྒྲོག་མེ་
[048-222a5] ཏོག་མང་པོའི་ཆར་ཆེན་པོ་ནི་འབེབས། གོས་བརྒྱ་སྟོང་གི་གཡབ་མོ་ནི་འདོར། རྔ་བོ་ཆེ་བརྒྱ་སྟོང་ནི་རྡུང། རྟ་དང། གླང་པོ་ཆེ་དང། གླང་ཁྱུ་བ་རྣམས་ནི་སྒྲ་འབྱིན། བྱ་
[048-222a6] ནེ་ཙོ་དང། རི་སྐེགས་དང། ཁུ་བྱུག་དང། ཀ་ལ་པིངྐ་དང་ཤང་ཤང་ཏེའུ་དང། ངང་པ་དང། ངུར་པ་དང། ཁྲུང་ཁྲུང་དང། རྨ་བྱ་བརྒྱ་སྟོང་ནི་བསྐོར་བ་བྱེད། བཀྲ་ཤིས་
[048-222a7] བརྒྱ་སྟོང་ནི་འབུལ་ཞིང་ལམ་གྱི་བཀོད་པ་རྣམ་པ་དེ་ལྟ་བུ་དེས་བྱང་ཆུབ་སེམས་དཔའ་བྱང་ཆུབ་ཀྱི་སྙིང་པོར་སོང་ངོ། །གང་གི་ནུབ་མོ་བྱང་ཆུབ་སེམས་དཔའ་བྱང་ཆུབ་


[048-222b0] [222B] 
[048-222b1] ཉིད་ཀྱི་ནུབ་མོ་སྟོང་གསུམ་གྱི་སྟོང་ཆེན་པོའི་བདག་པོ་ཚངས་པ་དབང་སྒྱུར་ཞེས་བྱ་བ་དེས་ཚངས་པའི་འཁོར་ཆེན་པོ་དེ་
[048-222b2] ལ་བོས་ཏེ་འདི་སྐད་ཅེས་སྨྲས་སོ། །གྲོགས་པོ་དག་ཤེས་པར་གྱིས་ཤིག། བྱང་ཆུབ་སེམས་དཔའ་སེམས་དཔའ་ཆེན་པོ་གོ་ཆ་ཆེན་པོ་མནབས་པ། དམ་བཅས་པ་ཆེན་པོ་མ་
[048-222b3] བོར་བ༑ གོ་ཆ་སྲ་བ་མནབས་པ། ཐུགས་ཡོངས་སུ་མི་སྐྱོ་བ། བྱང་ཆུབ་སེམས་དཔའི་སྤྱོད་པ་ཐམས་ཅད་ཆར་ཕྱིན་པ། ཕ་རོལ་ཏུ་ཕྱིན་པ་ཐམས་ཅད་ཀྱི་ཕ་རོལ་ཏུ་བྱོན་པ། བྱང་
[048-222b4] ཆུབ་སེམས་དཔའི་ས་ཐམས་ཅད་ལ་མངའ་དབང་བརྙེས་པ། བྱང་ཆུབ་སེམས་དཔའི་བསམ་པ་ཐམས་ཅད་ཀྱི་བྱ་བ་ཤིན་ཏུ་མཁྱེན་པ། སེམས་ཅན་ཐམས་ཅད་ཀྱི་དབང་པོའི་
[048-222b5] རྗེས་སུ་ཞུགས་པ། དེ་བཞིན་གཤེགས་པའི་གསང་བ་ཐམས་ཅད་ལ་ཤིན་ཏུ་ཞུགས་པ། བདུད་ཀྱི་ལས་ཀྱི་ལམ་ཐམས་ཅད་ལས་ཡང་དག་པར་འདས་པ། དགེ་བའི་རྩ་བ་ཐམས་
[048-222b6] ཅད་ལ་གཞན་གྱི་དྲིང་མི་འཇོག་པ། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ། སེམས་ཅན་ཐམས་ཅད་ལ་རབ་ཏུ་ཐར་པའི་ལམ་སྟོན་པ། དེད་དཔོན་
[048-222b7] ཆེན་པོར་གྱུར་པ། བདུད་ཀྱི་དཀྱིལ་འཁོར་ཐམས་ཅད་འཇོམས་པར་མཛད་པ། སྟོང་གསུམ་ན་དཔའ་བོ་གཅིག་པུར་གྱུར་པ། ཆོས་ཀྱི་སྨན་ཐམས་ཅད་ཡང་དག་པར་བསྒྲུབས་


[048-223a0] [223A] 
[048-223a1] ༄༅། །པ༑ སྨན་པའི་རྒྱལ་པོ་ཆེན་པོ་རྣམ་པར་གྲོལ་བའི་ཐབས་ཐོབ་པ། ཆོས་ཀྱི་རྒྱལ་པོ་ཆེན་པོ་ཤེས་རབ་ཀྱི་འོད་ཆེན་པོ་གཏོང་བ། ཏོག་ཆེན་པོའི་རྒྱལ་པོ་འཇིག་
[048-223a2] རྟེན་གྱི་ཆོས་བརྒྱད་ཀྱིས་མ་གོས་པས་པདྨ་ཆེན་པོ་ལྟ་བུ། ཆོས་ཐམས་ཅད་ཀྱི་གཟུངས་མ་བསྙེལ་བ། རྒྱ་མཚོ་ཆེན་པོ་དང་འདྲ་བ། རྗེས་སུ་ཆགས་པ་དང་ཁོང་ཁྲོ་བ་དང་བྲལ་
[048-223a3] བ༑ མི་གཡོ་བ། མི་བསྐྱོད་པ། རི་རབ་ཆེན་པོ་ལྟ་བུ། ཤིན་ཏུ་དྲི་མ་མེད་པ། ཤིན་ཏུ་ཡོངས་སུ་དག་པ། ཤིན་ཏུ་དཀར་བའི་བློ་དང་ལྡན་པ། ནོར་བུ་རིན་པོ་ཆེ་ཆེན་པོ་དང་འདྲ་བ་
[048-223a4] ཆོས་ཐམས་ཅད་ལ་དབང་སྒྱུར་བ། སེམས་ལས་སུ་རུང་བ། ཚངས་པ་ཆེན་པོ་ལྟ་བུའི་བྱང་ཆུབ་སེམས་དཔའ་དེ་བདུད་ཀྱི་སྡེ་རབ་ཏུ་འདུལ་བ་དང། བླ་ན་མེད་པ་ཡང་དག་པར་
[048-223a5] རྫོགས་པའི་བྱང་ཆུབ་མངོན་པར་རྫོགས་པར་བྱང་ཆུབ་པར་བཞེད་པ་དང། སྟོབས་བཅུ་དང། མི་འཇིགས་པ་བཞི་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་
[048-223a6] སུ་རྫོགས་པར་མཛད་པ་དང། ཆོས་ཀྱི་འཁོར་ལོ་ཆེན་པོ་བསྐོར་བ་དང། སེངྒེའི་སྒྲ་ཆེན་པོ་བསྒྲག་པ་དང། ཆོས་ཀྱི་སྦྱིན་པས་སེམས་ཅན་ཐམས་ཅད་ཚིམ་པར་མཛད་
[048-223a7] པ་དང༑ སེམས་ཅན་ཐམས་ཅད་ཀྱི་ཆོས་ཀྱི་མིག་རྣམ་པར་སྦྱང་བ་དང། ཕས་ཀྱི་རྒོལ་བ་ཐམས་ཅད་ཆོས་དང་མཐུན་པས་ཚར་གཅད་པ་དང། སྔོན་དམ་བཅས་པ་ཡོངས་


[048-223b0] [223B] 
[048-223b1] ཆོས་ཐམས་ཅད་ལ་དབང་ཕྱུག་གི་མངའ་དབང་བརྙེས་པར་མཛད་པའི་ཕྱིར་བྱང་ཆུབ་ཀྱི་སྙིང་པོར་བཞུད་ཀྱི། དེ་ལ་གྲོགས་པོ་དག་ཁྱེད་བྱང་
[048-223b2] ཆུབ་སེམས་དཔའ་ལ་མཆོད་བ་དང། རིམ་གྲོ་བྱ་བའི་ལས་ཐམས་ཅད་ལ་སྤྲོ་བར་གྱིས་ཤིག་དེ་ནས་ཚངས་པ་ཆེན་པོ་དབང་སྒྱུར་གྱིས་དེའི་ཚེ་ཚིགས་སུ་བཅད་པ་འདི་དག་
[048-223b3] སྨྲས་སོ༑ ༑གང་གི་བསོད་ནམས་དག་དང་གཟི་བརྗིད་དཔལ་གྱིས་བྱམས་དང་སྙིང་རྗེ་དགའ་བ་དང། །བཏང་སྙོམས་དང་ནི་བསམ་གཏན་དག་དང་དེ་བཞིན་མངོན་ཤེས་ཚངས་
[048-223b4] པའི་ལམ་སྣང་བ། །བསྐལ་པ་སྟོང་དུ་སྤྱོད་པ་སྤྱད་པ་དེ་ནི་བྱང་ཆུབ་ཤིང་དྲུང་ཆས་པར་གྱུར། །ཐུབ་པ་དེ་ལ་བསམ་པའི་བརྟུལ་ཞུགས་སྒྲུབ་པར་བྱེད་པའི་མཆོད་པ་ལེགས་
[048-223b5] པར་བྱ༑ ༑དེ་ལ་སྐྱབས་སུ་སོང་ན་ངན་འགྲོའི་འཇིགས་དང་མི་ཕྲད་མི་ཁོམ་མི་འགྱུར་ཏེ། །ལྷ་ཡི་ནང་དུ་འདོད་པའི་བདེ་བ་རྙེད་ནས་ཚངས་པའི་གནས་ཡངས་འགྲོ་བར་འགྱུར། །
[048-223b6] ལོ་དྲུག་བར་དུ་དཀའ་བ་སྤྱད་པ་སྤྱད་ནས་འདི་ནི་བྱང་ཆུབ་ཤིང་དྲུང་བཞུད། །ཀུན་ཀྱང་དགའ་ཞིང་རབ་ཏུ་མགུ་བའི་ཡིད་ཀྱིས་དེ་ལ་མཆོད་པ་ལེགས་པར་གྱིས། །དེ་ནི་སྟོང་
[048-223b7] གསུམ་རྒྱལ་པོ་དབང་ཕྱུག་དམ་པ་ཆོས་ཀྱི་དབང་ཕྱུག་རྒྱལ་པོ་སྟེ། །བརྒྱ་བྱིན་ཚངས་པ་ཉི་ཟླའི་གྲོང་ཁྱེར་དག་ན་དེ་དང་མཉམ་པ་གང་ཡང་མེད། །གང་བཙས་ཚེ་ན་ཞིང་རྣམས་


[048-224a0] [224A] 
[048-224a1] ༄༅། །བྱེ་བ་ཁྲག་ཁྲིག་རྣམ་པ་དྲུག་ཏུ་གཡོས་གྱུར་པ། །དེ་ནི་དེ་རིང་བདུད་ཀྱི་དཔུང་ལས་རྒྱལ་བར་མཛད་ཕྱིར་ཤིང་ཆེན་མཆོག་དྲུང་བཞུད། །གང་གི་སྤྱི་
[048-224a2] གཙུག་ཚངས་པའི་གནས་འདིར་གནས་ཀྱང་བལྟ་བར་ནུས་པ་མ་ཡིན་ཞིང། །གང་གི་སྐུ་ལ་མཚན་རབ་དམ་པ་ལྡན་ཞིང་སུམ་ཅུ་རྩ་གཉིས་ལེགས་བརྒྱན་ལ། །གང་གི་
[048-224a3] གསུང་འདིར་ཡིད་དུ་འོང་ཞིང་སྙན་ལ་རྣར་འཐད་ཚངས་དབྱངས་སྒྲ་སྙན་ཅིང། །གང་གི་ཐུགས་ནི་རབ་ཞི་ཁྲོ་དང་བྲལ་བ་དེ་ལ་མཆོད་པ་བྱེད་དུ་འདོང། །གང་དག་བློ་གྲོས་
[048-224a4] བརྒྱ་བྱིན་ཚངས་པའི་གནས་སུ་བསམ་གཏན་བདེ་བས་འདའ་བྱ་དང་།ཉོན་མོངས་འཆིང་བའི་འཁྲི་ཤིང་ཀུན་དང་དྲ་བ་དེ་དག་གཅོད་པར་བྱེད་འདོད་དང། །གཞན་
[048-224a5] ལས་མ་ཐོས་པར་ནི་རང་རྒྱལ་བྱང་ཆུབ་ཞི་བ་འཆི་མེད་ཐོབ་འདོད་དང། །གལ་ཏེ་ས་གསུམ་དག་ན་སངས་རྒྱས་ཉིད་འདོད་དེ་དག་འདྲེན་པ་མཆོད་པར་གྱིས། །གང་
[048-224a6] གིས་རྒྱ་མཚོར་བཅས་པའི་ས་དང་དེ་བཞིན་རིན་པོ་ཆེ་རྣམས་མཐའ་ཡས་དང། །ཁང་བཟང་སྐར་ཁུང་བསིལ་ཁང་མང་ལྡན་པ་དང་ཟུང་དུ་སྦྲེལ་དང་བཞོན་པ་དང། །
[048-224a7] མེ་ཏོག་ཕྲེང་བ་ཤིན་ཏུ་མཛེས་པས་བརྒྱན་པ་སྐྱེད་མོས་ཚལ་གྱིས་རབ་བརྒྱན་དང། །རྐང་ལག་མགོ་དང་མིག་རྣམས་ཡོངས་སུ་བཏང་བ་དེ་ནི་བྱང་ཆུབ་སྙིང་པོར་ཞུགས།།


[048-224b0] [224B] 
[048-224b1] དེ་ལྟར་སྟོང་གསུམ་གྱི་བདག་པོ་ཚངས་པ་ཆེན་པོ་དེ་སྐད་ཅིག་དེ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་ཕྱིན་ཏེ་ལག་མཐིལ་ལྟར་མཉམ་པར་གྱུར་པ་
[048-224b2] གྱོ་མོ་དང་རྡོ་མེད་པ་དང། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང། མན་ཤེལ་དང། བྱུ་རུ་དང། གསེར་དང། དངུལ་མང་བ། རྩྭ་སྔོ་ཞིང་འཇམ་པ་གཡས་སུ་འཁྱིལ་
[048-224b3] ཅིང་གཡུང་དྲུང་འཁྱིལ་པ། ཀ་ཙ་ལིནྡའི་གོས་ལྟར་རེག་ན་བདེ་བ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁྱབ་པ་འདིར་ཕྱིན་ཏོ། །དེའི་ཚེ་རྒྱ་མཚོ་ཆེན་
[048-224b4] པོ་ཐམས་ཅད་ས་ལྟ་བུར་གྱུར་ཀྱང་ཆུ་ན་རྒྱུ་བའི་སེམས་ཅན་རྣམས་ལ་གནོད་པ་ཅུང་ཟད་ཀྱང་མེད་དོ། །འཇིག་རྟེན་གྱི་ཁམས་དེ་ལྟར་བརྒྱན་པ་འདི་ཕྱོགས་བཅུའི་བརྒྱ་བྱིན་
[048-224b5] དང། ཚངས་པ་དང། འཇིག་རྟེན་སྐྱོང་བ་རྣམས་ཀྱིས་མཐོང་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་སངས་རྒྱས་ཀྱི་ཞིང་བརྒྱ་སྟོང་ལེགས་པར་བརྒྱན་ཏོ། །བྱང་
[048-224b6] ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་བྱང་ཆུབ་སེམས་དཔའ་རྣམས་ཀྱིས་ཀྱང་ལྷའི་དང་མིའི་ལས་ཤིན་ཏུ་འདས་པའི་མཆོད་པ་བཀོད་པ་རྣམས་ཀྱིས་ཕྱོགས་བཅུའི་སངས་
[048-224b7] རྒྱས་ཀྱི་ཞིང་དཔག་ཏུ་མེད་པ་བརྒྱན་པར་གྱུར་ཏོ། །སངས་རྒྱས་ཀྱི་ཞིང་དེ་དག་ཐམས་ཅད་ཀྱང་བཀོད་པའི་རྒྱན་སྣ་ཚོགས་ཀྱིས་བརྒྱན་པས་སངས་རྒྱས་ཀྱི་ཞིང་གཅིག་ལྟ་བུར་


[048-225a0] [225A] 
[048-225a1] ༄༅། །སྣང་བར་གྱུར་ཏོ། །འཇིག་རྟེན་གྱི་བར་དག་དང། རི་ནག་པོ་དང། ཁོར་ཡུག་དང། ཁོར་ཡུག་ཆེན་པོ་དག་ཀྱང་མི་སྣང་བར་གྱུར་ཏོ། །སངས་རྒྱས་ཀྱི་
[048-225a2] ཞིང་དེ་དག་ཐམས་ཅད་ནི་བྱང་ཆུབ་སེམས་དཔའི་འོད་ཀྱིས་གསལ་བར་སྣང་ངོ། །བྱང་ཆུབ་ཀྱི་སྙིང་པོ་ཡོངས་སུ་སྐྱོང་བའི་ལྷའི་བུ་བཅུ་དྲུག་ཡོད་དེ། འདི་ལྟ་སྟེ། ལྷའི་
[048-225a3] བུ་ཨུཏྐ་ལི་ཞེས་བྱ་བ་དང། ལྷའི་བུ་མུཏྐ་ལི་ཞེས་བྱ་བ་དང་སྐྱེ་རྒུའི་བདག་པོ་དང། དཔའ་སྟོབས་དང། དཔུང་རྒྱན་སྟོབས་དང་རབ་བརྟན་དང། ས་འཛིན་དང། སྣང་
[048-225a4] བྱེད་དང། དྲི་མ་མེད་དང། ཆོས་ཀྱི་དབང་ཕྱུག་དང། ཆོས་ཀྱི་ཏོག་དང། འགྲོ་གྲུབ་དང། མིག་ཐོགས་པ་མེད་དང། བཀོད་པ་ཆེན་པོ་དང། ཚུལ་ཁྲིམས་རྣམ་དག་དྲི་ལྡན་
[048-225a5] དང༑ པདྨའི་འོད་དེ། ལྷའི་བུ་བཅུ་དྲུག་པོ་དེ་དག་ནི་བྱང་ཆུབ་ཀྱི་སྙིང་པོ་ཡོངས་སུ་སྐྱོང་བ་དག་སྟེ། ཐམས་ཅད་ཀྱང་ཕྱིར་མི་ལྡོག་པའི་བཟོད་པ་ཐོབ་པ་ཤ་སྟག་གོ་དེ་
[048-225a6] དག་གིས་ཀྱང་བྱང་ཆུབ་སེམས་དཔའ་ལ་མཆོད་པ་བྱ་བའི་ཕྱིར་བྱང་ཆུབ་ཀྱི་སྙིང་པོ་བརྒྱན་ཏེ། དཔག་ཚད་བརྒྱད་ཅུ་ཁོར་ཡུག་ཏུ་རིན་པོ་ཆེ་སྣ་བདུན་གྱི་སྟེགས་བུ་རིམ་
[048-225a7] བདུན་གྱིས་ནི་བསྐོར། ཤིང་ཏ་ལའི་ཕྲེང་བ་རིམ་བདུན་དང། རིན་པོ་ཆེའི་དྲིལ་བུ་གཡེར་ཀའི་དྲ་བ་རིམ་བདུན་དང། རིན་པོ་ཆེ་བརྒྱུས་པ་རིམ་བདུན་གྱིས་ནི་བསྐོར་


[048-225b0] [225B] 
[048-225b1] ཀྱིས་སྤྲས་པ་དག་དང། གསེར་གྱི་ཚོང་ཚོང་དག་དང། ཛམྦུའི་ཆུ་བའི་གསེར་གྱི་པདྨ་དག་གིས་ནི་ཁེབས་པར་བྱས་
[048-225b2] སྙིང་པོ་མཆོག་གི་སྤོས་ཀྱིས་ནི་བདུགས། རིན་པོ་ཆེའི་དྲ་བ་ནི་བྲེས་སོ། །ཕྱོགས་བཅུའི་འཇིག་རྟེན་གྱི་ཁམས་ཐ་དད་པ་དག་ན་ཤིང་སྣ་ཚོགས་མངོན་པར་འཕགས་པ། བཟང་
[048-225b3] བ༑ མངོན་དུ་མཆོད་པ། ལྷ་ཡུལ་བ་དང། མི་ཡུལ་བ་གང་དག་ན་ཡོད་པ་དེ་དག་ཐམས་ཅད་ཀྱང་བྱང་ཆུབ་ཀྱི་སྙིང་པོ་དེར་སྣང་བར་གྱུར་ཏོ། །ཕྱོགས་བཅུ་དག་ན་ཆུ་ནས་སྐྱེ་བ་དང་
[048-225b4] ཐང་ལས་སྐྱེ་བའི་མེ་ཏོག་རྣམ་པ་སྣ་ཚོགས་གང་དག་ཡོད་པ་དེ་དག་ཐམས་ཅད་ཀྱང་བྱང་ཆུབ་ཀྱི་སྙིང་པོ་དེར་སྣང་བར་གྱུར་ཏོ། །ཕྱོགས་བཅུའི་འཇིག་རྟེན་གྱི་ཁམས་ཐ་དད་པ་དག་
[048-225b5] ན་བྱང་ཆུབ་སེམས་དཔའ་གང་དག་བསོད་ནམས་དང། ཡེ་ཤེས་ཀྱི་ཚོགས་ཚད་མེད་པའི་བཀོད་པ་དག་གིས་བྱང་ཆུབ་ཀྱི་སྙིང་པོ་བརྒྱན་པར་བྱེད་པ་དེ་དག་ཀྱང་བྱང་ཆུབ་ཀྱི་སྙིང་
[048-225b6] པོ་དེར་སྣང་བར་གྱུར་ཏོ། །དེ་ལྟར་ལྷའི་བུ་བྱང་ཆུབ་ཀྱི་སྙིང་པོ་ཡོངས་སུ་སྐྱོང་བ་དག་གིས་བྱང་ཆུབ་ཀྱི་སྙིང་པོར་བཀོད་པ་དེ་འདྲ་བ་དག་སྤྲུལ་བར་གྱུར་ཏེ། དེ་དག་ལྷ་དང་
[048-225b7] ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དག་གིས་མཐོང་ནས་རང་རང་གི་གནས་ལ་དུར་ཁྲོད་ཙམ་གྱི་འདུ་ཤེས་བསྐྱེད་པར་གྱུར་ཏོ། །བཀོད་པ་དེ་དག་མཐོང་ནས་


[048-226a0] [226A] 
[048-226a1] ༄༅། །ཤིན་ཏུ་ངོ་མཚར་ཆེར་འཛིན་ཏེ། ཨེ་མའོ་བསོད་ནམས་ཀྱི་རྣམ་པར་སྨིན་པའི་རྒྱུ་མཐུན་པ་བསམ་གྱིས་མི་ཁྱབ་པ་ལེགས་སོ་ཞེས་ཆེད་དུ་བརྗོད་
[048-226a2] པ་ཆེད་དུ་བརྗོད་དོ། །བྱང་ཆུབ་ཀྱི་ཤིང་གི་ལྷ་མོ་བཞི་འདི་ལྟ་སྟེ། འོད་མ་དང། སྙན་ལྡན་དང། ཡིད་བཟང་དང། མདངས་ལྡན་མ་སྟེ། བྱང་ཆུབ་ཀྱི་ཤིང་གི་ལྷ་མོ་བཞི་པོ་
[048-226a3] དེ་དག་གིས་ཀྱང་བྱང་ཆུབ་སེམས་དཔའ་ལ་མཆོད་པ་བྱ་བའི་ཕྱིར་བྱང་ཆུབ་ཀྱི་ཤིང་རྩ་བ་ཕུན་སུམ་ཚོགས་པ། སྡོང་པོ་ཕུན་སུམ་ཚོགས་པ། ཡལ་ག་དང། ལོ་མ་དང། མེ་
[048-226a4] ཏོག་དང། འབྲས་བུ་སྣ་ཚོགས་ཕུན་སུམ་ཚོགས་པ། ཁྲུན་དང་སྦོམ་ཕུན་སུམ་ཚོགས་པ། མཛེས་པ། བལྟ་ན་སྡུག་པ། ཤིན་ཏུ་འགེལ་བ་འཕང་དུ་ཤིང་ཏ་ལ་བདུན་པ་
[048-226a5] སྲིད་ཙམ་དུ་མཐོ་བ། དེ་དང་འཚམ་པར་འགེལ་བ། བཀྲ་བ། བལྟ་ན་སྡུག་པ། ཡིད་དུ་འོང་བ། རིན་པོ་ཆེ་སྣ་བདུན་གྱི་སྟེགས་བུ་རིམ་བདུན་གྱིས་བསྐོར་བ། རིན་པོ་ཆེའི་
[048-226a6] ཤིང་ཏ་ལའི་ཕྲེང་བ་རིམ་པ་བདུན་དང། རིན་པོ་ཆེའི་དྲིལ་བུ་གཡེར་ཀའི་དྲ་བ་རིམ་པ་བདུན་དང། རིན་པོ་ཆེ་བརྒྱུས་པའི་ཕྲེང་བ་རིམ་པ་བདུན་གྱིས་ཀུན་ནས་བསྐོར་ཅིང་
[048-226a7] ཕྱི་རིམ་བསྐོར་བ། ཤིང་ཡོངས་འདུས་བརྟོལ་དང་འདྲ་བ། མིག་གིས་བལྟ་བས་མི་ངོམས་པ་བསྐྱེད་དོ། །གང་དུ་བྱང་ཆུབ་སེམས་དཔའ་འདུག་ནས་བྱང་ཆུབ་མངོན་


[048-226b0] [226B] 
[048-226b1] སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡོ་རྗེའི་དཀྱིལ་ཏེ། སྲ་བ། སྙིང་པོ་ཡོད་པ། མི་ཕྱེད་པ། རྡོ་
[048-226b2] རྗེའི་རང་བཞིན་དུ་གནས་པར་གྱུར་པའོ། །དགེ་སློང་དག་དེ་ལྟར་བྱང་ཆུབ་སེམས་དཔའ་བྱང་ཆུབ་ཀྱི་སྙིང་པོར་འགྲོ་བ་ན་ལུས་ལས་རྣམ་པ་འདི་ལྟ་བུའི་འོད་འགྱེད་དེ། འོད་
[048-226b3] དེས་ངན་སོང་ཐམས་ཅད་ཞི་བར་གྱུར་ཏོ། །མི་ཁོམ་པ་ཐམས་ཅད་བཅད་པར་གྱུར་ཏོ། །ངན་འགྲོའི་ཚོར་བ་ཐམས་ཅད་བསྐམས་པར་གྱུར་ཏོ། །སེམས་ཅན་གང་དག་དབང་པོ་
[048-226b4] མ་ཚང་བ་དེ་དག་ནི་དབང་པོ་ཡོངས་སུ་རྫོགས་པ་ཐོབ་པར་གྱུར་ཏོ། །ནད་ཀྱིས་བཏབ་པ་རྣམས་ནི་ནད་སོས་པར་གྱུར་ཏོ། །མི་བདེ་བ་ཐམས་ཅད་ནི་བདེ་བ་ཐོབ་པར་གྱུར་ཏོ། །
[048-226b5] འཇིགས་པས་ཉེན་པ་རྣམས་ནི་དབུགས་ཕྱིན་པ་ཐོབ་པར་གྱུར་ཏོ་།བཅིང་བས་བཅིངས་པ་རྣམས་ནི་བཅིངས་པ་ལས་གྲོལ་བར་གྱུར་ཏོ་།སེམས་ཅན་དབུལ་པོ་རྣམས་
[048-226b6] ནི་ལོངས་སྤྱོད་དང་ལྡན་པར་གྱུར་ཏོ། །ཉོན་མོངས་པས་གདུངས་པ་རྣམས་ནི་ཡོངས་སུ་གདུང་བ་མེད་པར་གྱུར་ཏོ། །བཀྲེས་པ་རྣམས་ནི་ལྟོ་འགྲངས་པར་གྱུར་ཏོ། །སྐོམ་
[048-226b7] པ་རྣམས་ནི་སྐོམ་པ་མེད་པར་གྱུར་ཏོ། །སྦྲུམ་མ་རྣམས་ནི་བདེ་བར་བཙས་པར་གྱུར་ཏོ། །ཞུམ་པ་ཉམ་ཆུང་བ་རྣམས་ནི་སྟོབས་ཕུན་སུམ་ཚོགས་པར་གྱུར་ཏོ། །དེའི་ཚེ་


[048-227a0] [227A] 
[048-227a1] ༄༅། །སེམས་ཅན་གང་ལའང་འདོད་ཆགས་དང། ཞེ་སྡང་དང་གཏི་མུག་དང། ཁྲོ་བ་དང། ཆགས་པ་དང། ཐ་བ་དང། གནོད་སེམས་དང། ཕྲག་དོག་གི་གནོད་པ་
[048-227a2] མེད་པར་གྱུར་ཏོ། །དེའི་ཚེ་སེམས་ཅན་གང་ཡང་འཆི་བ་མེད། འཕོ་བ་མེད། སྐྱེ་བ་མེད་དོ། །དེའི་ཚེ་སེམས་ཅན་ཐམས་ཅད་བྱམས་པའི་སེམས་དང། ཕན་པའི་སེམས་དང་
[048-227a3] ལྡན་ཞིང་གཅིག་ལ་གཅིག་ཕ་མར་འདུ་ཤེས་བསྐྱེད་པར་གྱུར་ཏོ། །དེ་ལ་འདི་སྐད་ཅེས་བྱ་སྟེ། མནར་མེད་པ་ལ་ཐུག་པའི་བར། །དམྱལ་བ་མི་བཟད་སྣང་བ་ཡི། །སེམས་
[048-227a4] ཅན་རྣམས་ཀྱི་སྡུག་བསྔལ་ཞི། །བདེ་བའི་ཚོར་བ་ཐོབ་པར་གྱུར་།དུད་འགྲོའི་སྐྱེ་གནས་སེམས་ཅན་རྣམས། །ཕན་ཚུན་གནོད་བྱེད་ཇི་སྙེད་པ། །ཐུབ་ཆེན་འོད་ཀྱིས་རེག་
[048-227a5] པས་ན༑ ༑དེ་དག་བྱམས་པའི་སེམས་ཀྱང་སྐྱེས། །ཡི་དྭགས་འཇིག་རྟེན་ཡི་དྭགས་རྣམས། །བཀྲེས་སྐོམ་ཉེན་པ་ཇི་སྙེད་པ། །བྱང་ཆུབ་སེམས་དཔའི་གཟི་བརྗིད་ཀྱིས། །
[048-227a6] དེ་དག་ཟས་སྐོམ་རྙེད་པར་གྱུར། །མི་ཁོམ་ཐམས་ཅད་ཆད་གྱུར་ཅིང། །ངན་འགྲོ་རྣམས་ཀྱང་བསྐམས་པར་གྱུར། །སེམས་ཅན་ཐམས་ཅད་བདེར་གྱུར་ཏེ། །ལྷ་ཡི་བདེ་
[048-227a7] བས་རབ་ཏུ་ཚིམ། །མིག་དང་རྣ་བ་མེད་པ་དང། །གཞན་ཡང་གང་དག་དབང་པོ་ཉམས། །དེ་དག་དབང་པོ་ཀུན་རྫོགས་ཤིང། །ཡན་ལག་ཐམས་ཅད་མཛེས་པར་གྱུར། །


[048-227b0] [227B] 
[048-227b1] །ཉོན་མོངས་རྣམས་ཀྱིས་སེམས་ཅན་གང། །གནོད་གྱུར་དེ་ཚེ་ཉོན་མོངས་ཀུན། །ཞི་བར་གྱུར་ཏེ་བདེ་དང་ལྡན། །སྨྱོས་པ་དག་ནི་དྲན་ལྡན་
[048-227b2] ཞིང། །དབུལ་པོ་དག་ཀྱང་ནོར་དང་ལྡན། །ནད་ཀྱིས་བཏབ་པ་ནད་སོས་ཤིང། །བཅིང་བས་བཅིངས་པ་གྲོལ་བར་གྱུར། །སེར་སྣ་མེད་ཅིང་དགྲ་མེད་དེ། །གནོད་སེམས་དང་ནི་རྩོད་
[048-227b3] པ་དག་ཕན་ཚུན་བྱེད་པ་མེད་གྱུར་ཏེ། །དེ་ཚེ་བྱམས་པའི་སེམས་སུ་གནས། །ཕ་དང་མ་དག་བུ་གཅིག་ལ། །ཇི་ལྟར་ཕངས་པར་སེམས་པ་ལྟར། །དེ་བཞིན་སེམས་ཅན་ཕན་ཚུན་
[048-227b4] དུ༑ ༑དེ་ཚེ་བུ་ཕངས་བཞིན་དུ་སེམས། །བྱང་ཆུབ་སེམས་དཔའི་འོད་དྲ་ཡིས། །ཕྱོགས་བཅུའི་ཕྱོགས་ནི་ཀུན་ཏུ་ཡང། །གངྒཱའི་བྱེ་མའི་གྲངས་སྙེད་ཀྱི། །ཞིང་རྣམས་བསམ་གྱིས་
[048-227b5] མི་ཁྱབ་གསལ། །རི་བོ་ནག་པོ་རྣམས་དང་ནི། །ཁོར་ཡུག་དག་ཀྱང་མི་སྣང་གྱུར། །རྒྱ་ཆེན་ཞིང་རྣམས་དེ་དག་ཀུན། །གཅིག་པོ་ཇི་བཞིན་དེ་ལྟར་སྣང། །ལག་མཐིལ་ལྟ་བུར་
[048-227b6] གྱུར་པ་སྟེ། །བྱང་ཆུབ་སེམས་དཔའ་མཆོད་པའི་ཕྱིར། །ཞིང་རྣམས་ཐམས་ཅད་ལེགས་བརྒྱན་པས། །ཐམས་ཅད་རིན་ཆེན་ཉིད་དུ་སྣང་།བྱང་ཆུབ་སྙིང་པོའི་རིམ་གྲོ་པ། །ལྷ་
[048-227b7] ནི་དེ་ལྟར་བཅུ་དྲུག་ཡོད། །དཔག་ཚད་བརྒྱད་ཅུའི་ས་ཁྱོན་ནང་།བྱང་ཆུབ་སྙིང་པོ་བརྒྱན་པར་གྱུར། །ཞིང་རྣམས་བྱེ་བ་མཐའ་ཡས་ན། །བཀོད་པ་ཆེན་པོ་གང་ཡོད་པ། །བྱང་


[048-228a0] [228A] 
[048-228a1] ༄༅། །ཆུབ་སེམས་དཔའི་གཟི་བརྗིད་ཀྱིས། །དེ་དག་ཐམས་ཅད་དེར་ཡང་སྣང། །ལྷ་དང་ཀླུ་དང་གནོད་སྦྱིན་དང། །མིའམ་ཅི་དང་ལྟོ་འཕྱེ་ཆེ། །རང་རང་
[048-228a2] གཞལ་མེད་ཁང་རྣམས་ལ། །དུར་ཁྲོད་ཙམ་དུ་ཤེས་པར་གྱུར། །འདིར་ནི་བཀེད་པ་དེ་མཐོང་ནས། །ལྷ་དང་མི་རྣམས་ངོ་མཚར་གྱུར་།བསོད་ནམས་གང་གི་རྒྱུ་མཐུན་འདིར།།
[048-228a3] ཕུན་སུམ་འདི་འདྲ་འདི་ལེགས་འཛེར། །ལུས་དང་ངག་དང་ཡིད་རྣམས་ཀྱིས། །བརྩོན་པ་བྱ་བ་མེད་པར་ཡང། །དེ་ཡི་ཡིད་ལ་འདོད་པ་དང་།བསམ་པ་ཐམས་ཅད་རབ་ཏུ་འགྲུབ།།
[048-228a4] ཇི་ལྟར་བསམ་པ་གཞན་དག་ཀྱང། །སྔོན་སྤྱོད་ཚེ་ན་རྫོགས་གྱུར་པ། །ལས་དེའི་རྣམ་པར་སྨིན་པ་ཡིས། །འདི་འདྲའི་ཕུན་སུམ་ཚོགས་འདི་བྱུང། །བྱང་ཆུབ་ཤིང་གི་ལྷ་མོ་
[048-228a5] བཞིས། །ལྷ་ཡི་ཤིང་ནི་ཡོངས་འདུ་བ། །དེ་བས་ཁྱད་པར་འཕགས་པ་ཡིས། །བྱང་ཆུབ་སྙིང་པོ་བརྒྱན་པ་བྱས། །བྱང་ཆུབ་སྙིང་པོའི་བཀོད་པ་གང། །ལྷ་ཡིས་མངོན་པར་
[048-228a6] འདུས་བྱས་པ། །ཡོན་ཏན་དེ་དག་ཚིག་གིས་ནི། །ཐམས་ཅད་བརྗོད་པར་ཡོང་མི་ནུས། །དགེ་སློང་དག་དེ་ལྟར་བྱང་ཆུབ་སེམས་དཔའི་ལུས་ལས་འོད་ཕྱུང་བ་རྣམ་པར་དག་
[048-228a7] པ༑ དྲི་མ་མེད་པ། ལུས་དང་སེམས་ཚིམ་པར་བྱེད་ཅིང་དགའ་བ་བསྐྱེད་པ། ཉོན་མོངས་པ་ཐམས་ཅད་སེལ་བ། སེམས་ཅན་ལ་དགའ་བ་དང། བདེ་བ་དང། དད་པ་དང། མཆོག་


[048-228b0] [228B] 
[048-228b1] གནས་སྣང་བར་བྱས་པར་མཐོང་ནས་དེའི་ཚེ་ཀླུའི་རྒྱལ་པོ་ནག་པོ་རང་གི་འཁོར་གྱི་མདུན་དུ་འདུག་སྟེ་ཚིགས་སུ་བཅད་
[048-228b2] པ་འདི་དག་སྨྲས་སོ། །གང་ཕྱིར་བདག་གི་གནས་འདི་གསེར་གྱི་འོད་ཀྱིས་བརྒྱན་པར་ལྷང་ངེར་གྱུར་པ་ལས། །ཇི་ལྟར་འཁོར་བ་འཇིག་གི་འོད་མཇེས་མཐོང་ཞིང་གསེར་ཞེས་བྱ་བ་མཐོང་
[048-228b3] བ་དང། །ཇི་ལྟར་འོད་སྲུང་ཆོས་ཀྱི་རྒྱལ་པོ་སྐྱོན་མེད་པ་ཡི་དྲི་མེད་འོད་མཐོང་ལྟར། །མཚན་མཆོག་ལྡན་ཞིང་ཕན་མཛད་ཡེ་ཤེས་འོད་ལྡན་པ་ཞིག་འབྱུང་དུ་ཐེ་ཚོམ་མེད། །
[048-228b4] སྔོན་ཆད་ཉེས་པར་བྱས་པའི་ལས་ཀྱིས་བདག་གི་ཁྱིམ་ནི་ཤིན་ཏུ་མུན་པས་གང། །ཁྱིམ་འདི་ན་ནི་ཉི་མ་ཟླ་བ་དག་གིས་རྒྱ་ཆེར་འོད་ཀྱང་ཡོང་མི་སྣང། །མེ་དང་ནོར་བུ་དག་དང་
[048-228b5] དྲི་མེད་གློག་དང་སྐར་མ་རྣམས་ཀྱི་འོད་མི་སྣང། །བརྒྱ་བྱིན་འོད་དང་ཚངས་པའི་འོད་དང་ལྷ་མིན་རྣམས་ཀྱི་འོད་ཀྱང་མི་སྣང་ན། །དེ་རིང་ཁྱིམ་འདིའི་ནང་དུ་ཉི་མའི་འོད་འདྲ་
[048-228b6] བ་ཡི་དགེ་བས་མཛེས་གྱུར་ལ། །སེམས་ཀྱང་དགའ་བ་བསྐྱེད་ཅིང་ལུས་ཀྱང་བདེ་བར་གྱུར་ལ་ལུས་ནི་བསིལ་གྱུར་ཏོ། །ལུས་ཀྱི་སྟེང་དུ་བྱེ་ཚན་འབབ་པ་དེ་ཡང་བདག་ལ་
[048-228b7] བསིལ་བར་གྱུར་པ་ལས། །བསྐལ་པ་བྱེ་བ་མང་པོར་སྤྱད་པ་བྱང་ཆུབ་ཤིང་དྲུང་བཞུད་པར་ཤིན་ཏུ་གསལ། །ཀླུ་ཡི་མེ་ཏོག་མཛེས་དང་བཟང་ལ་དྲི་ཞིམ་གོས་དང་མུ་ཏིག་


[048-229a0] [229A] 
[048-229a1] ༄༅། །དོ་ཤལ་དང། །རྒྱན་དང་གདུ་བུ་དག་དང་ཕྱེ་མ་རྣམས་དང་བདུག་པ་མཆོག་རྣམས་མྱུར་ཐོགས་ལ། །ཀླུ་དབྱངས་དག་དང་རོལ་མོའི་དབྱངས་སྒྲ་སྣ་
[048-229a2] ཚོགས་གྱིས་ཤིག་རྔ་དང་རྫ་རྔ་བཟང། །བརྡུང་ཞིང་འགྲོ་བླ་ཀུན་གྱིས་མཆོད་འོས་ཕན་པ་མཛད་ལ་མཆོད་པ་བྱེད་དུ་འདེང། །དེ་ནི་ལངས་ཏེ་ཀླུ་ཡི་བུ་མོ་རྣམས་དང་ལྷན་ཅིག་
[048-229a3] ཕྱོགས་བཞིར་བལྟས་པ་དང། །དེ་ནས་རི་བོ་ལྷུན་པོ་ལྟ་བུར་གཟི་བརྗིད་རྣམས་ཀྱིས་ལེགས་པར་བརྒྱན་པ་ཞིག་ལྷ་དང་ལྷ་མིན་བྱེ་བ་དག་དང་ཚངས་པའི་དབང་དང་གནོད་
[048-229a4] སྦྱིན་རྣམས་ཀྱིས་བསྐོར། །དགའ་བའི་ཡིད་ཀྱིས་དེ་ལ་མཆོད་བྱེད་ཤུལ་ནི་འདི་ཞེས་སྟོན་ཅིང་འདོང་བ་མཐོང། །ཀླུ་ཡི་རྒྱལ་དེ་རབ་ཏུ་དགའ་ཞིང་མགུ་ནས་འཇིག་རྟེན་མཆོག་
[048-229a5] ལ་མཆོད་བྱས་ཏེ། །གུས་དང་བཅས་པས་དེ་ཡི་རྐང་པ་གཉིས་ལ་ཕྱག་འཚལ་ཐུབ་པའི་མདུན་དུ་འདུག་ཀླུ་ཡི་བུ་མོ་རྣམས་ཀྱང་དགའ་ཞིང་མགུ་བའི་ཡིད་ཀྱིས་ཐུབ་ལ་
[048-229a6] མཆོད་པ་བྱེད། །མེ་ཏོག་རྣམས་དང་སྤོས་དང་བྱུག་པ་དག་ཀྱང་འཐོར་ཞིང་སིལ་སྙན་རྣམས་ཀྱང་བྱེད། །ཀླུ་ཡི་རྒྱལ་པོ་རབ་ཏུ་དགའ་ནས་ཐལ་སྦྱར་ཡང་དག་ཡོན་ཏན་རྣམས་
[048-229a7] ཀྱིས་བསྟོད། །འདྲེན་པ་འཇིག་རྟེན་དམ་པ་དགུང་ཟླ་ཉ་བའི་ཞལ་འདྲ་མཐོང་བར་གྱུར་པ་ལེགས། །བདག་གིས་སྔོན་ཆད་དྲང་སྲོང་རྣམས་ཀྱི་མཚན་མ་མཐོང་བ་ཁྱོད་ཀྱང་དེ་


[048-229b0] [229B] 
[048-229b1] །དེ་རིང་ཁྱོད་ཀྱིས་བདུད་ཀྱི་དཔུང་རྣམས་བཅོམ་སྟེ་བཞེད་པའི་གོ་འཕང་བརྙེས་པར་འགྱུར། །གང་གི་དོན་དུ་སྔོན་ཆད་དུལ་དང་སྦྱིན་དང་བསྡམས་ཤིང་བདོག་པ་ཀུན་བཏང་ལ། །གང་
[048-229b2] གི་དོན་དུ་དུལ་དང་ཚུལ་ཁྲིམས་བྱམས་དང་སྙིང་རྗེ་བ་དང་བཟོད་པ་བསྒོམས། །གང་གི་དོན་དུ་བརྩོན་འགྲུས་བརྟན་དང་བསམ་གཏན་དགྱེས་དང་ཤེས་རབ་འབར་མཛད་པ། །ཁྱོད་ཀྱི་སྨོན་
[048-229b3] ལམ་དེ་དག་ཐམས་ཅད་རབ་ཏུ་རྫོགས་ནས་དེ་རིང་རྒྱལ་བར་འགྱུར་།ཇི་ལྟར་ལྗོན་ཤིང་ལོ་མ་མེ་ཏོག་འབྲས་བུར་བཅས་པ་བྱང་ཆུབ་ཤིང་ལ་འདུད། །ཇི་ལྟར་བུམ་པ་ཆབ་ཀྱིས་གང་བ་
[048-229b4] སྟོང་དག་ཁྱོད་ལ་བསྐོར་བ་རབ་བགྱིད་ཅིང། །ཇི་ལྟར་ཙ་ཤའི་ཚོགས་རྣམས་རབ་ཏུ་དགའ་སྟེ་སྙན་པའི་སྒྲ་སྐད་འབྱིན་པ་དང་།ཇི་ལྟར་ངང་པ་ཁྲུང་ཁྲུང་ཚོགས་ཀྱང་མཁའ་ལས་མཆི་
[048-229b5] ཞིང་ཚུལ་དུ་ཤིས་ལྡན་པར། །དང་བའི་ཡིད་ཀྱིས་དྲང་སྲོང་ལ་ནི་བསྐོར་བ་བགྱིད་ལས་དེ་རིང་དགྲ་བཅོམ་འགྱུར། །ཇི་ལྟར་གསེར་གྱི་ཁ་དོག་ལྟ་བུར་མཛེས་པའི་འོད་རྣམས་ཞིང་ནི་བརྒྱར་
[048-229b6] མཆིས་ཏེ། །ཇི་ལྟར་ངན་སོང་མཐའ་དག་ཞི་བར་བགྱིད་ཅིང་སྐྱེ་རྒུ་སྡུག་བསྔལ་ཐར་བགྱིད་དང། །ཇི་ལྟར་ཉི་མ་ཟླ་བའི་གནས་ཀྱི་རྒྱུན་ཚད་བསེར་མའང་དལ་བུས་ལྡང་བ་ལས། །སྲིད་པ་གསུམ་
[048-229b7] དུ་སྐྱེ་དང་རྒ་བ་ཐར་མཛད་པ་ཡི་དེད་དཔོན་དེ་རིང་འགྱུར། །ཇི་ལྟར་ལྷ་རྣམས་འདོད་པའི་དགའ་བ་སྤངས་ཏེ་ཁྱོད་ལ་མཆོད་དུ་ལྷགས་པ་དང། །ཚངས་དང་ཚངས་པའི་མདུན་ན་འདོན་དང་ལྷ་རྣམས་


[048-230a0] [230A] 
[048-230a1] ༄༅། །བསམ་གཏན་བདེ་བ་སྤངས་པ་དང། །གང་ཡང་སྲིད་པ་གསུམ་ན་དབང་ཕྱུག་དམ་པ་མཆིས་པ་ཐམས་ཅད་འདིར་ལྷགས་ལས་།སྲིད་པ་གསུམ་དུ་སྐྱེ་རྒ་
[048-230a2] ཐར་པ་མཛད་པའི་སྨན་པའི་རྒྱལ་པོར་དེ་རིང་བྱོན། །ཇི་ལྟར་ལྷ་རྣམས་དག་གིས་ཕྱག་དར་བགྱིས་པའི་ཤུལ་དེ་ནས་ནི་ཁྱོད་གཤེགས་ལ། །བཅོམ་ལྡན་འཁོར་བ་འཇིག་
[048-230a3] དང་གསེར་ཞེས་བགྱི་དང་འོད་སྲུང་དག་ཀྱང་དེ་ནས་གཤེགས། །ཇི་ལྟར་པདྨ་བཟང་པོ་དྲི་མ་མ་མཆིས་རྣམ་དག་དོགས་བརྟོལ་བྱུང་སྟེ། །དེ་ལ་སྟོབས་ཆེན་ལྡན་པ་ཞབས་ཀྱི་གོམ་
[048-230a4] པ་འདོར་ལས་དེ་རིང་དགྲ་བཅོམ་འགྱུར། །བྱེ་བ་ཁྲག་ཁྲིག་སྟོང་ཕྲག་དུ་མ་གངྒཱའི་ཀླུང་གི་བྱེ་མ་སྙེད་ཀྱི་བདུད། །དེ་དག་རྣམས་ཀྱིས་བྱང་ཆུབ་ཤིང་དྲུང་ནས་ནི་ཁྱོད་ལ་བསྐྱོད་
[048-230a5] པའམ་གཡོས་མ་ནུས། །མཆོད་སྦྱིན་ཁྲག་ཁྲིག་ཕྲག་སྟོང་རྣམ་པ་དུ་མ་གངྒཱའི་ཀླུང་གི་བྱེ་མ་སྙེད། །ཁྱོད་ཀྱིས་མཛད་ཅིང་འགྲོ་ལ་ཕན་ཕྱིར་སྤྱད་པ་དེས་ན་འདིར་ནི་རྣམ་པར་
[048-230a6] མཛེས། །རྒྱུ་སྐར་ཟླ་བར་བཅས་ཤིང་སྐར་མ་ཉི་མར་བཅས་པ་མཁའ་ལས་སར་ལྟུང་གདའ། །རི་མཆོག་ཆེན་པོ་རང་གི་གནས་ནས་གཡོ་ཞིང་རྒྱ་མཚོ་སྐམ་པར་འགྱུར་ཡང་
[048-230a7] གདའ། །སྐྱེས་བུ་མཁས་པ་ལ་ལས་ཁམས་བཞི་པོ་དག་རེ་རེ་ནས་ནི་སྟོན་ནུས་གདའ། །ཁྱོད་ནི་ཤིང་གི་རྒྱལ་པོའི་དྲུང་དུ་གཤེགས་ནས་བྱང་ཆུབ་མ་ཐོབ་བཞེངས་མི་


[048-230b0] [230B] 
[048-230b1] །གང་གི་སླད་དུ་ཁ་ལོ་སྒྱུར་བ་མཐོང་ཞིང་མཆོད་བགྱིས་ཡོན་ཏན་བརྗོད་པ་དང། །བྱང་ཆུབ་ཏུ་ཡང་སྤྲོ་བས་བདག་གིས་རྙེད་པ་འཕེལ་བརྒྱ་ཆེན་རྙེད་པར་གྱུར། །བུར་བཅས་བདག་
[048-230b2] དང་ཀླུ་ཡི་བུ་མོ་ཐམས་ཅད་སྐྱེ་གནས་འདི་ལས་ཐར་གྱུར་ཅིང་།གླང་པོ་དྲེགས་པའི་སྟབས་སུ་བཞུད་པ་ཁྱོད་ཀྱི་སྟབས་དེས་བདག་ཅག་མཆི་བར་བགྱི། །དགེ་སློང་དག་དེ་ལྟར་ཀླུའི་རྒྱལ་
[048-230b3] པོ་ནག་པོའི་ཆུང་མ་དམ་པ་གསེར་འོད་ཅེས་བྱ་བ་ཀླུའི་བུ་མོ་རིན་པོ་ཆེའི་གདུགས་སྣ་ཚོགས་ཐོགས་པ་དང། སིལ་སྙན་སྣ་ཚོགས་ཐོགས་པ་དང། མུ་ཏིག་གི་དོ་ཤལ་སྣ་ཚོགས་ཐོགས་
[048-230b4] པ་དང། ནོར་བུ་རིན་པོ་ཆེ་སྣ་ཚོགས་ཐོགས་པ་དང། ལྷའི་དང་མིའི་ཕྲེང་བ་བརྒྱུས་པ་སྣ་ཚོགས་ཐོགས་པ་དང། པོག་ཕོར་རྣ་ཚོགས་ཐོགས་པ་དང། སིལ་སྙན་དང་གླུ་དབྱངས་སྣ་ཚོགས་
[048-230b5] ལེན་པ་རབ་ཏུ་མང་པོས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་སེམས་དཔའི་གན་དུ་འདོང་ཞིང་རིན་པོ་ཆེའི་མེ་ཏོག་སྣ་ཚོགས་མངོན་པར་གཏོར་ཏེ་ཚིགས་སུ་བཅད་པ་འདི་
[048-230b6] དག་གིས་ཀྱང་བསྟོད་དོ། །འཁྲུལ་པ་མི་མངའ་མི་བསྙེངས་མི་འཛེམ་བག་མི་ཚ། །མ་ཞུམ་མི་དམན་རབ་ཏུ་དགྱེས་པ་གདུལ་དཀའ་བ། །མ་ཆགས་མི་སྡང་མ་རྨོངས་བརྐམ་
[048-230b7] པ་མི་མངའ་བ། །ཆགས་བྲལ་རྣམ་གྲོལ་དྲང་སྲོང་ཁྱོད་ལ་ཕྱག་འཚལ་ལོ། །སྨན་པ་ཟུག་རྔུ་བྲལ་བ་གདུལ་བ་འདུལ་མཛད་པ། །འགྲོ་བ་སྡུག་བསྔལ་རྣམས་ལས་ཐར་མཛད་


[048-231a0] [231A] 
[048-231a1] ༄༅། །སྨན་པ་མཆོག་གནས་དང་སྐྱབས་མ་མཆིས་ཤིང་དམན་པ་མཁྱེན་ནས་ནི། །འཇིག་རྟེན་གསུམ་འདིར་གནས་དང་སྐྱབས་སུ་ཁྱོད་བྱུང་ངོ། །ཇི་ལྟར་ལྷ་
[048-231a2] ཚོགས་རབ་ཏུ་དད་ཅིང་དགར་གྱུར་ཏེ། །མེ་ཏོག་ཆར་པ་ཆེན་པོ་མཁའ་ལས་འབེབས་པ་དང། །འདི་དག་ཇི་ལྟར་གོས་ཆེན་འཐོར་བར་བགྱིད་པ་ལས། །དེ་རིང་རྒྱལ་བར་འགྱུར་
[048-231a3] གྱི་རབ་ཏུ་དགྱེས་པར་མཛོད། །ཤིང་དབང་དྲུང་དུ་གཤེགས་ལ་བསྙེངས་པ་མི་མངར་བཞུགས། །བདུད་ཀྱི་སྡེ་ལས་རྒྱལ་མཛོད་ཉོན་མོངས་དྲ་བ་དྲོལ། །སྔོན་གྱི་རྒྱལ་དབང་
[048-231a4] རྣམས་ཀྱིས་ཇི་ལྟར་སངས་རྒྱས་ལྟར། །བྱང་ཆུབ་ཞི་བ་དམ་པ་མཆོག་ནི་འཚང་རྒྱར་མཛོད། །ཁྱོད་ཀྱིས་གང་གི་དོན་དུ་བསྐལ་བ་བྱེ་མང་དུ། །འགྲོ་བ་སྒྲོལ་བའི་དོན་དུ་
[048-231a5] དཀའ་བ་སྤྱད་པ་མཛད། །ཁྱོད་ཀྱི་དགོངས་པ་རྫོགས་ཏེ་དུས་ལ་ད་བབ་ཀྱི། །ཤིང་དབང་དྲུང་དུ་གཤེགས་ཏེ་བྱང་ཆུབ་མཆོག་རེག་མཛོད། །དགེ་སློང་དག་དེ་ནས་བྱང་
[048-231a6] ཆུབ་སེམས་དཔས་འདི་སྙམ་དུ་བསམ་སྟེ། སྔོན་གྱི་དེ་བཞིན་གཤེགས་པ་དེ་དག་ཅི་ཞིག་ལ་བཞུགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
[048-231a7] རྫོགས་པར་སངས་རྒྱས་སྙམ་མོ། །དེ་ནས་དེས་ཡང་འདི་སྙམ་དུ་བསམ་སྟེ། རྩྭ་བཏིང་ནས་བཞུགས་སོ། །སྙམ་མོ། །དེ་ནས་གནས་གཙང་མའི་རིས་ཀྱི་ལྷའི་ཚོགས་བརྒྱ་


[048-231b0] [231B] 
[048-231b1] སེམས་ཀྱི་ཡོངས་སུ་རྟོག་པ་སེམས་ཀྱིས་ཤེས་ནས་ཚིག་འདི་སྐད་ཅེས་སྨྲས་སོ་དེ་དེ་བཞིན་ནོ། །སྐྱེས་བུ་དམ་པ། དེ་དེ་
[048-231b2] བཞིན་ཏེ། སྔོན་གྱི་དེ་བཞིན་གཤེགས་པ་དེ་དག་རྩྭ་བཏིང་བ་ལ་བཞུགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །དགེ་སློང་དག་
[048-231b3] བྱང་ཆུབ་སེམས་དཔས་ལམ་གྱི་གཡས་རོལ་ན་རྩྭ་ཚོང་བཀྲ་ཤིས་པ་ཞེས་བྱ་བ་རྩྭ་སྔོ་བ། འཇམ་པ། ཤིན་ཏུ་གཞོན་པ། ཉམས་དགའ་བ། །ལྕང་ལོར་འཁྲིལ་བར་འདུག་པ། གཡས་
[048-231b4] སུ་འཁྱིལ་པ། རྨ་བྱའི་མགྲིན་པ་ལྟ་བུ། ཀ་ཙ་ལིནྡའི་གོས་ལྟར་རེག་ན་བདེ་བ། དྲི་རབ་ཏུ་ཞིམ་པ། ཁ་དོག་དང་ལྡན་པ། ཡིད་དུ་འོང་བ་དག་བརྔ་ཞིང་འདུག་པ་མཐོང་ངོ། །མཐོང་ནས་
[048-231b5] ཀྱང་བྱང་ཆུབ་སེམས་དཔས་ལམ་བོར་ཏེ་རྩྭ་ཚོང་བཀྲ་ཤིས་པ་ག་ལ་བ་དེར་སོང་ནས་ཕྱིན་པ་དང། རྩྭ་ཚོང་བཀྲ་ཤིས་པ་ལ་སྙན་པའི་ཚིག་གིས་སྨྲས་ཏེ། ཚིག་དེ་ནི་ཀུན་ཤེས་པར་
[048-231b6] བྱེད་པ་དང། རྣམ་པར་ཤེས་པར་བྱེད་པ་དང། རྣམ་པར་གསལ་བ་དང། མི་ཆོད་པ་དང། ཆགས་པར་བྱེད་པ་དང། སྙན་ཅིང་འཇེབས་པ་དང། མཉན་པར་འོས་པ་དང། སྣུམ་པ་དང་
[048-231b7] གོ་བར་བྱེད་པ་དང། སྐུལ་བ་དང། ཚིམ་པར་བྱེད་པ་དང། དགའ་བར་བྱེད་པ་དང། མི་རྩུབ་པ་དང། ཤ་ཤ་བོ་མ་ཡིན་པ་དང། མི་བརླང་བ་དང། མི་བརྐམ་པ་དང། འཇམ་པ་དང་


[048-232a0] [232A] 
[048-232a1] ༄༅། །སྙན་པ་དང། རྣར་བདེ་བ་དང། ལུས་དང་སེམས་ཤིན་ཏུ་དགའ་བར་བྱེད་པ་དང། འདོད་ཆགས་དང། ཞེ་སྡང་དང། གཏི་མུག་དང། འཐབ་པ་དང། རྙོག་པ་སེལ་
[048-232a2] བ་དང། ཀ་ལ་པིངྐའི་སྒྲ་སྐད་ལྟ་བུ་དང། བྱ་ཀུ་ན་ལ་དང་ཤང་ཤང་ཏེའུ་ལ་སོགས་པ་སྒྲ་འབྱིན་པའི་ང་རོ་ལྟ་བུ་དང་རྔ་བོ་ཆེ་དང། གླུ་དབྱངས་ཀྱི་སྒྲ་སྐད་ཀྱི་ང་རོ་དང་ལྡན་པ་དང། གནོད་
[048-232a3] པ་མེད་པ་དང། བདེན་པ་དང། གསལ་བ་དང། ཡང་དག་པ་དང་ཚངས་པའི་སྒྲ་སྐད་བསྒྲགས་པའི་གདངས་ལྟ་བུ་དང། རྒྱ་མཚོའི་སྒྲའི་ཤུགས་ལྟ་བུ་དང། རི་རྡོབ་པའི་སྒྲ་ལྟ་བུ་དང་
[048-232a4] ལྡན་པ་དང། ལྷའི་དབང་པོ་དང། ལྷ་མ་ཡིན་གྱི་དབང་པོས་མངོན་པར་བསྟོད་པ་དང། ཟབ་པ་དང། གཏིང་དཔག་དཀའ་བ་དང། བདུད་ཀྱི་སྟོབས་སྟོབས་མེད་པར་བྱེད་པ་དང། ཕས་
[048-232a5] ཀྱི་རྒོལ་བའི་སྨྲ་བ་འཇོམས་པ་དང། སེངྒེའི་སྒྲའི་ཤུགས་ལྟ་བུ་དང། རྟ་དང་གླང་པོ་ཆེའི་སྒྲ་འབྱིན་པའི་ང་རོ་ལྟ་བུ་དང་ཀླུ་སྒྲ་སྒྲོག་པ་ལྟ་བུ་དང། འབྲུག་ཟེར་བའི་སྒྲ་ལྟ་བུ་དང་ཕྱོགས་
[048-232a6] བཅུའི་སངས་རྒྱས་ཀྱི་ཞིང་ཐམས་ཅད་རྒྱས་པར་འགེངས་པ་དང་འདུལ་བའི་སེམས་ཅན་ཐམས་ཅད་ཚིམ་པར་བྱེད་པ་དང། རྟབ་རྟབ་པོ་མ་ཡིན་པ་དང། འཚེ་བ་མེད་པ་དང་
[048-232a7] མི་བཤོལ་བ་དང། འཚམ་པ་དང། རིགས་པ་དང། དུས་སུ་སྨྲ་བ་དང། དུས་ལས་མི་ཡོལ་བ་དང། ཆོས་བརྒྱ་སྟོང་ལེགས་པར་བརྒྱུས་པ་དང། མཉེན་པ་དང། ཐོགས་པ་མེད་པ་


[048-232b0] [232B] 
[048-232b1] རྒྱུན་ཆད་པ་མེད་པའི་སྤོབས་པ་དང་ལྡན་པ་དང་སྐད་ཅིག་གིས་སྐད་ཐམས་ཅད་སྒྲོག་པ་དང། བསམ་པ་ཐམས་ཅད་ཤེས་པར་བྱེད་པ་དང། བདེ་བ་ཐམས་ཅད་སྐྱེད་པ་དང་
[048-232b2] ཐར་པའི་ལམ་ཡང་དག་པར་སྟོན་པ་དང། ལམ་གྱི་ཚོགས་སྨྲ་བ་དང། འཁོར་ལས་མི་འདའ་བ་དང། འཁོར་ཐམས་ཅད་ཚིམ་པར་བྱེད་པ་དང། སངས་རྒྱས་ཐམས་ཅད་ཀྱིས་གསུངས་
[048-232b3] པ་དང་མཐུན་པ་སྟེ། བྱང་ཆུབ་སེམས་དཔས་དེ་ལྟ་བུའི་ཚིག་གིས་རྩྭ་ཚོང་བཀྲ་ཤིས་པ་ལ་ཚིགས་སུ་བཅད་དེ་སྨྲས་པ། བཀྲ་ཤིས་རྩྭ་དག་ང་ལ་མྱུར་དུ་བྱིན། །དེ་རིང་ང་ལ་རྩྭས་ནི་དོན་ཆེན་
[048-232b4] འགྱུར། །དཔུང་དང་བཅས་པའི་བདུད་ནི་བཅོམ་ནས་སུ། །བྱང་ཆུབ་དམ་པ་ཞི་བ་རེག་པར་འགྱུར། །གང་གི་ཆེད་དུ་ང་ཡིས་བསྐལ་སྟོང་དུ་།སྦྱིན་དང་དུལ་དང་སྡོམ་དང་གཏོང་བྱས་དང།།
[048-232b5] ཚུལ་ཁྲིམས་བརྟུལ་ཞུགས་དཀའ་ཐུབ་རབ་སྤྱད་པ། །དེ་ནི་དེ་རིང་ང་ཡིས་ཐོབ་པར་འགྱུར། །བཟོད་པའི་སྟོབས་དང་དེ་བཞིན་བརྩོན་འགྲུས་སྟོབས། །བསམ་གཏན་སྟོབས་དང་
[048-232b6] དེ་བཞིན་ཤེས་རབ་སྟོབས། །བསོད་ནམས་དང་ནི་མངོན་ཤེས་རྣམ་ཐར་སྟོབས། །དེ་ནི་དེ་རིང་ང་ལ་གྲུབ་པར་འགྱུར། །ཤེས་རབ་སྟོབས་དང་ཐབས་ཀྱི་སྟོབས་དག་དང། །རྫུ་འཕྲུལ་
[048-232b7] དང་ནི་ཆགས་མེད་བྱམས་པའི་སྟོབས། །སོ་སོ་ཡང་དག་རིག་དང་བདེན་པའི་སྟོབས། །དེ་ནི་དེ་རིང་ང་ལ་འགྲུབ་པར་འགྱུར། །དེ་རིང་ང་ལ་རྩྭ་སྦྱིན་བྱས་ན་ནི། །ཁྱོད་ལ་བསོད་


[048-233a0] [233A] 
[048-233a1] ༄༅། །ནམས་སྟོབས་ནི་མཐའ་ཡས་ཏེ། །དེ་ནི་ཁྱོད་ཀྱི་ངན་པའི་རྒྱུར་མི་འགྱུར། །ཁྱོད་ཀྱང་སྟོན་པ་བླ་ན་མེད་པར་འགྱུར། །བཀྲ་ཤིས་པས་ནི་འདྲེན་པའི་ཚིག་སྙན་རབ་
[048-233a2] ཏུ་མཛེས་ཐོས་ནས། །དགའ་ཞིང་མགུ་ལ་ཡི་རང་རབ་ཏུ་དགའ་བའི་ཡིད་ཀྱིས་ནི། །རྩྭ་འཇམ་གཞོན་ཞིང་བཟང་ལ་རེག་པར་ལྡན་པ་སྤར་གང་ཐོགས། །མདུན་དུ་འདུག་ནས་རབ་ཏུ་
[048-233a3] དགའ་བའི་སེམས་ཀྱིས་འདི་སྐད་སྨྲས། །གལ་ཏེ་རྩྭ་ཡིས་བྱང་ཆུབ་གོ་འཕང་དམ་པ་འཆི་མེད་པ། །མཆོག་གྱུར་ཞི་བ་བལྟ་དཀའ་སྔོན་གྱི་རྒྱལ་བའི་ལམ་འཐོབ་ན། །ཡོན་ཏན་ཆེན་
[048-233a4] པོའི་རྒྱ་མཚོ་གྲགས་པ་དཔག་མེད་ཁྱོད་བཞེས་ཤིག་བདག་གིས་གོ་འཕང་དམ་པ་འཆི་མེད་ཐོག་མར་འཚང་རྒྱར་བགྱི། །བྱང་ཆུབ་སེམས་དཔས་སྨྲས་པ། བརྟུལ་ཞུགས་དཀའ་ཐུབ་
[048-233a5] རྣམ་མང་བྱ་དཀའ་བསྐལ་མང་མ་སྤྱད་པར། །བཀྲ་ཤིས་རྩྭ་མཆོག་བཏིང་བས་བྱང་ཆུབ་འདི་ནི་འཐོབ་མི་འགྱུར། །གང་ཚི་བློ་གྲོས་ལྡན་པ་ཤེས་རབ་བསོད་ནམས་ཐབས་ཀྱིས་འཕགས། །དེ་ནས་རྒྱལ་
[048-233a6] པ་ཐུབ་པས་རྡུལ་མེད་འགྱུར་ཞེས་ལུང་སྟན་ཏོ། །བཀྲ་ཤིས་གལ་ཏེ་བྱང་ཆུབ་སྐྱེ་བོ་གཞན་ལ་སྦྱིན་ནུས་ན། །སྲོག་ཆགས་བསྡུ་བ་བྱས་ཏེ་སྦྱིན་པར་ཡིད་གཉིས་ཁྱོད་མ་ཟ། །གང་
[048-233a7] ཚེ་ང་ཡིས་བྱང་ཆུབ་ཐོབ་ཤེས་བདུད་རྩི་རྣམ་པར་དབྱེས། །ཁྱོད་འོངས་ཆོས་ཀྱི་དམ་པ་ཉོན་དང་རྡུལ་དང་བྲལ་བར་འགྱུར། །འདྲེན་པས་ཤིན་ཏུ་མཆོག་ཏུ་འཇམ་པའི་རྩྭ་ནི་སྤར་


[048-233b0] [233B] 
[048-233b1] །སེངྒེ་ངང་པའི་སྟབས་ཀྱིས་ཆས་ནས་ས་ནི་རབ་ཏུ་གཡོས། །ལྷ་ཀླུ་ཚོགས་རྣམས་ཐལ་མོ་སྦྱར་ཏེ་རབ་ཏུ་དགའ་ཡིད་ཀྱིས། །དེང་འདིས་བདུད་དཔུང་བཅོམ་ནས་བདུད་རྩི་རེག་
[048-233b2] པར་འགྱུར་སྙམ་སེམས། །དགེ་སློང་དག་དེ་ལྟར་བྱང་ཆུབ་སེམས་དཔའ་བྱང་ཆུབ་ཀྱི་ཤིང་དྲུང་དུ་འགྲོ་བ་ན་ལྷའི་བུ་རྣམས་དང། བྱང་ཆུབ་སེམས་དཔའ་རྣམས་ཀྱིས་བྱང་ཆུབ་སེམས་
[048-233b3] དཔའ་དེང་འདིར་འདུག་ནས་བྱང་ཆུབ་ཐོབ་པར་འགྱུར་ཞིང་མངོན་པར་རྫོགས་པར་འཚང་རྒྱ་བར་འགྱུར་སྙམ་སྟེ། བྱང་ཆུབ་ཀྱི་ཤིང་བརྒྱད་ཁྲི་བརྒྱན་པར་གྱུར་ཏོ། །དེ་ན་བྱང་ཆུབ་
[048-233b4] ཀྱི་ཤིང་ཁ་ཅིག་ནི་མེ་ཏོག་གི་རང་བཞིན་ཅན་ལ་འཕང་དུ་དཔག་ཚད་བརྒྱ་པའང་ཡོད། བྱང་ཆུབ་ཀྱི་ཤིང་ཁ་ཅིག་ནི་སྤོས་ཀྱི་རང་བཞིན་ཅན་ལ་འཕང་དུ་དཔག་ཚད་སྟོང་པའང་
[048-233b5] ཡོད༑ བྱང་ཆུབ་ཀྱི་ཤིང་ཁ་ཅིག་ནི་ཙནྡན་གྱི་རང་བཞིན་ཅན་ལ་འཕང་དུ་དཔག་ཚད་འབུམ་པའང་ཡོད། བྱང་ཆུབ་ཀྱི་ཤིང་ཁ་ཅིག་ནི་གོས་ཀྱི་རང་བཞིན་ཅན་ལ་འཕང་དུ་དཔག་
[048-233b6] ཚད་ལྔ་འབུམ་པའང་ཡོད། བྱང་ཆུབ་ཀྱི་ཤིང་ཁ་ཅིག་ནི་རིན་པོ་ཆེའི་རང་བཞིན་ཅན་ལ་འཕང་དུ་དཔག་ཚད་འབུམ་ཕྲག་བཅུ་པའང་ཡོད། བྱང་ཆུབ་ཀྱི་ཤིང་ཁ་ཅིག་ནི་རིན་
[048-233b7] པོ་ཆེ་ཐམས་ཅད་ཀྱི་རང་བཞིན་ཅན་ལ་འཕང་དུ་དཔག་ཚད་བྱེ་བ་ཁྲག་ཁྲིག་བརྒྱ་སྟོང་པའང་ཡོད་དོ། །བྱང་ཆུབ་ཀྱི་ཤིང་དེ་དག་ཐམས་ཅད་ཀྱི་དྲུང་ནའང་ཇི་ལྟར་འདུག་པའི་སེངྒེའི་


[048-234a0] [234A] 
[048-234a1] ༄༅། །ཁྲི་ལྷའི་རས་བཅོས་བུ་སྣ་ཚོགས་བཏིང་བ་བཤམས་པར་གྱུར་ཏོ། །བྱང་ཆུབ་ཀྱི་ཤིང་ཁ་ཅིག་གི་དྲུང་དུ་ནི་པདྨའི་ཁྲི་སྟན་བཤམས་པར་གྱུར་ཏོ། །ཁ་ཅིག་གི་
[048-234a2] དྲུང་དུ་ནི་སྤོས་ཀྱི་ཁྲི་སྟན་ནོ། །ཁ་ཅིག་གི་དྲུང་དུ་ནི་རིན་པོ་ཆེ་རྣམ་པ་སྣ་ཚོགས་ཀྱི་ཁྲི་སྟན་ནོ། །བྱང་ཆུབ་སེམས་དཔའ་ནི་རོལ་པ་བཀོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་
[048-234a3] ཞུགས་ཏེ། བྱང་ཆུབ་སེམས་དཔའི་ཏིང་ངེ་འཛིན་རོལ་པ་བཀོད་པ་འདི་ལ་བྱང་ཆུབ་སེམས་དཔའ་སྙོམས་པར་ཞུགས་མ་ཐག་ཏུ་དེ་ནས་སྐད་ཅིག་དེ་ཉིད་ལ་བྱང་ཆུབ་སེམས་དཔའ་
[048-234a4] མཚན་དང་དཔེ་བྱད་བཟང་པོས་ལེགས་པར་བརྒྱན་པའི་ལུས་ཀྱིས་བྱང་ཆུབ་ཀྱི་ཤིང་དྲུང་གི་སེངྒེའི་ཁྲི་དེ་དག་ཐམས་ཅད་ལ་འདུག་པར་ཀུན་ཏུ་སྣང་སྟེ། བྱང་ཆུབ་སེམས་
[048-234a5] དཔའ་དང། ལྷའི་བུ་སོ་སོའི་ཡིད་ལའང་བྱང་ཆུབ་སེམས་དཔའ་ནི་བདག་ཉིད་ཀྱི་སེངྒེའི་ཁྲི་ལ་སྙོམས་པར་ཞུགས་ཤིང་འདུག་གི་།གཞན་གྱི་ཁྲི་ལ་ནི་མ་ཡིན་པར་ཤེས་
[048-234a6] སོ༑ ༑ཇི་ལྟར་དེ་དག་གིས་ཤེས་པ་དེ་བཞིན་དུ་བྱང་ཆུབ་སེམས་དཔའི་ཏིང་ངེ་འཛིན་རོལ་པ་བཀོད་པ་འདི་ཉིད་ཀྱི་མཐུས་སེམས་ཅན་དམྱལ་བ་པ་དང། དུད་འགྲོའི་སྐྱེ་གནས་
[048-234a7] པ་དང། གཤིན་རྗེའི་འཇིག་རྟེན་པ་ཐམས་ཅད་དང། ལྷ་དང་མི་ཐམས་ཅད་དང། འགྲོ་བ་ཐམས་ཅད་དུ་སྐྱེས་པའི་སེམས་ཅན་ཐམས་ཅད་ཀྱིས་ཀྱང་བྱང་ཆུབ་སེམས་


[048-234b0] [234B] 
[048-234b1] པར་མཐོང་ངོ། །དེ་ལྟ་མོད་ཀྱི། འོན་ཀྱང་དམན་པ་ལ་མོས་པའི་སེམས་ཅན་རྣམས་ཀྱི་བློ་གྲོས་ཡོངས་སུ་ཚིམ་པར་བྱ་བའི་ཕྱིར་བྱང་
[048-234b2] ཆུབ་སེམས་དཔའ་རྩྭ་སྤར་གང་ཐོགས་ཏེ། བྱང་ཆུབ་ཀྱི་ཤིང་ག་ལ་བ་དེར་སོང་ནས་ཕྱིན་པ་དང། བྱང་ཆུབ་ཀྱི་ཤིང་ལ་ལན་བདུན་བསྐོར་བ་བྱས་ཏེ་བདག་ཉིད་ཀྱིས་རྩྭའི་རྩེ་མོ་ནི་
[048-234b3] ནང་དུ་བསྟན་རྩ་བ་ནི། ཕྱིར་བསྟན་ནས་རྩྭའི་གདིང་བ་ཀུན་ནས་བཟང་པོ་བཏིང་སྟེ། སེངྒེ་ལྟ་བུ་དང། དཔའ་བོ་ལྟ་བུ་དང་སྟོབས་ལྟ་བུ་དང། བརྟན་པ་ལྟ་བུ་དང། བརྩོན་འགྲུས་ལྟ་
[048-234b4] བུ་དང། མཐུ་ལྟ་བུ་དང། གླང་པོ་ལྟ་བུ་དང། དབང་ཕྱུག་ལྟ་བུ་དང། རང་བྱུང་ལྟ་བུ་དང། ཡེ་ཤེས་ཅན་ལྟ་བུ་དང། བླ་ན་མེད་པ་ལྟ་བུ་དང། ཁྱད་པར་ལྟ་བུ་དང། མངོན་པར་འཕགས་
[048-234b5] པ་ལྟ་བུ་དང། གྲགས་པ་ལྟ་བུ་དང། བརྗོད་པ་ལྟ་བུ་དང། སྦྱིན་པ་ལྟ་བུ་དང། ཚུལ་ཁྲིམས་ལྟ་བུ་དང། བཟོད་པ་ལྟ་བུ་དང་བརྩོན་འགྲུས་ལྟ་བུ་དང། བསམ་གཏན་ལྟ་བུ་དང་
[048-234b6] ཤེས་རབ་ལྟ་བུ་དང། ཡེ་ཤེས་ལྟ་བུ་དང། བསོད་ནམས་ལྟ་བུ་དང་བདུད་ཕྱིར་རྒོལ་བ་བཅོམ་པ་ལྟ་བུ་དང། ཚོགས་ལྟ་བུར་སྐྱིལ་མོ་ཀྲུང་བཅས་ནས་རྩྭ་བཏིང་བ་དེ་ལ་ཤར་ཕྱོགས་
[048-234b7] སུ་བལྟས་ཏེ་འདུག་ནས་ལུས་དྲང་པོར་བསྲང་སྟེ་དྲན་པ་མངོན་དུ་བཞག་ནས་འདི་འདྲ་བའི་ཡི་དམ་བརྟན་པོ་བྱས་སོ། །སྟན་འདིར་བདག་གི་ལུས་ནི་བསྐམས་ཀྱང་རུང། །པགས་


[048-235a0] [235A] 
[048-235a1] ༄༅། །པ་རུས་པ་ཤ་རྣམས་ཞིག་ཀྱང་རུང། །བསྐལ་མང་རྙེད་དཀའ་བྱང་ཆུབ་མ་ཐོབ་པར། །སྟན་འདི་ལས་ནི་ལུས་བསྐྱོད་མི་བྱ་འོ། །བྱང་ཆུབ་ཀྱི་སྙིང་པོར་བཞུད་པའི་
[048-235a2] ལེའུ་ཞེས་བྱ་བ་སྟེ། བཅུ་དགུ་པའོ།། །།འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་གསུམ་པ། དགེ་སློང་དག་དེ་ལྟར་བྱང་ཆུབ་སེམས་
[048-235a3] དཔའ་བྱང་ཆུབ་ཀྱི་སྙིང་པོ་ལ་འདུག་པ་དང། འདོད་པ་ན་སྤྱོད་པའི་རིས་དྲུག་གི་ལྷ་རྣམས་བྱང་ཆུབ་སེམས་དཔའ་ལ་བར་ཆད་བྱེད་པ་མི་འབྱུང་གྲང་སྙམ་སྟེ། ཤར་ཕྱོགས་ལོགས་སུ་
[048-235a4] གནས་པར་གྱུར་ཏོ། །དེ་བཞིན་དུ་ལྷོ་དང། ནུབ་དང། བྱང་ཕྱོགས་ཀྱང་ལྷ་རྣམས་ཀྱིས་ཡོངས་སུ་ང་བསྲུངས་པར་གྱུར་ཏོ། །དགེ་སློང་དག་དེ་ལྟར་བྱང་ཆུབ་སེམས་དཔའ་བྱང་
[048-235a5] ཆུབ་ཀྱི་སྙིང་པོ་ལ་འདུག་པ་དེའི་ཚེ་བྱང་ཆུབ་སེམས་དཔའ་སྐུལ་བ་ཞེས་བྱ་བའི་འོད་བྱུང་ནས་འོད་དེས་ཕྱོགས་བཅུ་ཀུན་ཏུ་གྲངས་མེད། དཔག་ཏུ་མེད་པ། ཆོས་ཀྱི་དབྱིངས་ཀྱིས་
[048-235a6] ཀླས་པ༑ ནམ་མཁའི་མཐས་གཏུགས་པའི་སངས་རྒྱས་ཀྱི་ཞིང་ཐམས་ཅད་སྣང་བར་གྱུར་ཏོ། །དེ་ནས་ཤར་ཕྱོགས་ན་དེ་བཞིན་གཤེགས་པ་དྲི་མ་མེད་པའི་འོད་ཀྱི་སངས་
[048-235a7] རྒྱས་ཀྱི་ཞིང་འཇིག་རྟེན་གྱི་ཁམས་དྲི་མ་མེད་པར་བྱང་ཆུབ་སེམས་དཔའ་སེམས་དཔའ་ཆེན་པོ་བདེ་བ་བཀོད་པ་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་


[048-235b0] [235B] 
[048-235b1] བདར་ཏེ་བྱང་ཆུབ་ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་
[048-235b2] ལ་མཆོད་པའི་ལས་ཀྱི་ཕྱིར་དེའི་ཚེ་རྫུ་འཕྲུལ་གྱི་མངོན་པར་འདུ་བྱ་བ་དེ་ལྟ་བུ་བྱས་ཏེ། རྫུ་འཕྲུལ་མངོན་པར་འདུ་བྱ་བ་དེ་བྱས་པས་ཕྱོགས་བཅུར་ནམ་མཁའི་མཐས་གཏུགས་པའི་
[048-235b3] སངས་རྒྱས་ཀྱི་ཞིང་ཐམས་ཅད་འཁོར་གྱི་ཁྱམས་བཻ་ཌཱུརྱ་སྔོན་པོ་དག་ལས་བྱས་པ་ཞིག་ཏུ་བསྟན་ཏོ། །འགྲོ་བ་ལྔར་སྐྱེས་པའི་སེམས་ཅན་ཐམས་ཅད་ཀྱི་མདུན་དུའང་བྱང་ཆུབ་སེམས་
[048-235b4] དཔའ་བྱང་ཆུབ་ཀྱི་སྙིང་པོ་ལ་འདུག་པ་བསྟན་ཏོ། །སེམས་ཅན་དེ་དག་ཀྱང་ཕན་ཚུན་དུ་སོར་མོ་གཅིག་གིས་བྱང་ཆུབ་སེམས་དཔའ་སྟོན་ཅིང་སེམས་ཅན་ཚུལ་དུ་ཤིས་པའི་
[048-235b5] གཟུགས་འདི་ལྟ་བུ་དང་ལྡན་པ་འདི་སུ་ཞིག་འདི་ལྟར་རྣམ་པར་མཛེས་པའི་སེམས་ཅན་འདི་སུ་ཞིག་ཅེས་འཛེར་ཏོ། །སེམས་ཅན་དེ་དག་རྒི་མདུན་དུ་བྱང་ཆུབ་སེམས་དཔའ་
[048-235b6] དེས་བྱང་ཆུབ་སེམས་དཔའ་རྣམས་ཀྱང་སྤྲུལ་ཏེ། དེ་ན་བྱང་ཆུབ་སེམས་དཔའི་གཟུགས་དེ་དག་གིས་ཚིགས་སུ་བཅད་པ་འདི་སྨྲས་སོ། །ཅི་ཡང་མེད་པའི་འདོད་ཆགས་ཞེ་
[048-235b7] སྡང་རྙོག་པ་གང་ཡིན་བག་ཆགས་བཅས་བཏོན་པ། །གང་གིས་ལུས་ལས་འོད་ཕྱུང་ཕྱོགས་བཅུའི་འོད་རྣམས་ཐམས་ཅད་འོད་ནི་མེད་པར་བྱས་།གང་གིས་བསོད་ནམས་


[048-236a0] [236A] 
[048-236a1] ༄༅། །ཏིང་འཛིན་ཡེ་ཤེས་ཚོགས་ནི་བསྐལ་པ་མང་པོར་ཀུན་སྤེལ་བ། །ཤཱཀྱ་ཐུབ་པ་ཐུབ་པ་ཆེན་པོ་དམ་པ་འདི་ནི་ཕྱོགས་རྣམས་ཀུན་ཏུ་མཛེས། །དེ་ནས་ལྷོ་ཕྱོགས་
[048-236a2] ན་དེ་བཞིན་གཤེགས་པ་རིན་ཆེན་འོད་འཕྲོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་རིན་པོ་ཆེ་བཀོད་པར་བྱང་ཆུབ་སེམས་དཔའ་སེམས་དཔའ་ཆེན་པོ་རིན་པོ་ཆེའི་གདུགས་
[048-236a3] བརྩེགས་པ་ཀུན་ཏུ་སྟོན་པ་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་ཀྱི་སྙིང་
[048-236a4] པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་རིན་པོ་ཆེའི་གདུགས་གཅིག་གིས་ཐམས་ཅད་
[048-236a5] དང་ལྡན་པའི་འཁོར་གྱི་ཁྱམས་དེ་བཀབ་བོ། །དེ་ན་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དག་ཕན་ཚུན་འདི་སྐད་འཛེར་ཏེ། གང་གི་ཕྱིར་རིན་པོ་ཆེའི་གདུགས་
[048-236a6] བཀོད་པ་རྣམ་པ་འདི་ལྟ་བུ་འདི་སྣང་བར་གྱུར་པ་འདི་སུའི་འབྲས་བུ་ཞེས་འཛེར་ཏོ། །དེ་ནས་རིན་པོ་ཆེའི་གདུགས་དེ་ལས་ཚིགས་སུ་བཅད་པ་འདི་བྱུང་ངོ། །གང་གིས་
[048-236a7] རིན་པོ་ཆེ་དང་སྤོས་གདུགས་སྟོང་ཕྲག་བྱེ་བ་ཁྲག་ཁྲིག་དག་།བྱམས་པའི་ཡིད་ཀྱིས་དོ་ཟླ་མེད་པ་བཞུགས་དང་མྱ་ངན་འདས་ལ་ཕུལ། །དེ་ཡིས་མཚན་མཆོག་ལྡན་པ་


[048-236b0] [236B] 
[048-236b1] །ཡོན་ཏན་མངའ་བ་བྱང་ཆུབ་ཤིང་དྲུང་གཤེགས་པ་དེ་ལ་མཆོད་པ་བྱས། །དེ་ནས་ནུབ་ཕྱོགས་ན་དེ་བཞིན་གཤེགས་པ་མེ་ཏོག་གི་ཕྲེང་བ་ནགས་
[048-236b2] ཚལ་གྱི་ཕྲེང་བ་མེ་ཏོག་ཀུན་ཏུ་རྒྱས་པ་མངོན་པར་མཁྱེན་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་མེ་ཏོག་ཙམ་པ་ཀའི་ཁ་དོག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་དབང་
[048-236b3] པོའི་དྲ་བ་ཅན་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་ཀྱི་སྙིང་པོ་ག་ལ་བ་དང་
[048-236b4] བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་རིན་པོ་ཆེའི་དྲ་བ་གཅིག་གིས་ཐམས་ཅད་དང་ལྡན་པའི་འཁོར་གྱི་ཁྱམས་
[048-236b5] དེ་བཀབ་བོ། །དེ་ནས་ཕྱོགས་བཅུའི་ལྷ་དང། ཀླུ་དང། གནོད་སྦྱིན་དང། དྲི་ཟ་དག་ཕན་ཚུན་དུ་འདི་སྐད་འཛེར་ཏེ། འོད་ཀྱི་བཀོད་པ་རྣམ་པ་འདི་ལྟ་བུ་འདི་སུའི་ཡིན་ཞེས་
[048-236b6] འཛེར་ཏོ། །དེ་ནས་རིན་པོ་ཆེའི་དྲ་བ་དེ་ལས་ཚིགས་སུ་བཅད་པ་འདི་བྱུང་ངོ། །རིན་ཆེན་འབྱུང་གནས་འཇིག་རྟེན་གསུམ་དགའ་རིན་ཆེན་ཏོག་།རིན་ཆེན་དམ་པ་རིན་ཆེན་
[048-236b7] གྲགས་པ་དེ་ཆོས་དགྱེས། །དཀོན་མཆོག་གསུམ་པོ་རྒྱུན་མི་འཆད་པའི་བརྩོན་འགྲུས་བརྙེས། །བྱང་ཆུབ་མཆོག་བརྙེས་འགྱུར་ཏེ་དེ་ཡི་མཆོད་པ་འདི། །དེ་ནས་བྱང་ཕྱོགས་


[048-237a0] [237A] 
[048-237a1] ༄༅། །ན་དེ་བཞིན་གཤེགས་པ་ཉི་ཟླ་ཟིལ་དུ་རླག་པར་བྱེད་པའི་འོད་དང་ལྡན་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཉི་མ་འཁོར་བར་བྱང་ཆུབ་སེམས་
[048-237a2] དཔའ་སེམས་དཔའ་ཆེན་པོ་བཀོད་པའི་རྒྱལ་པོ་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་
[048-237a3] དུ་བདར་ཏེ་བྱང་ཆུབ་ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་ཕྱོགས་བཅུའི་
[048-237a4] འཇིག་རྟེན་གྱི་ཁམས་ཐམས་ཅད་ཀྱི་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཇི་སྙེད་པ་དེ་སྙེད་འཁོར་གྱི་ཁྱམས་དེར་ཀུན་ཏུ་བསྟན་ཏོ། །དེ་ན་བྱང་ཆུབ་སེམས་དཔའ་
[048-237a5] ཁ་ཅིག་འདི་སྐད་འཛེར་ཏེ། བཀོད་པ་རྣམ་པ་འདི་ལྟ་བུ་འདི་སུའི་ཡིན་ཞེས་འཛེར་ཏོ། །དེ་ནས་བཀོད་པ་དེ་དག་ཐམས་ཅད་ལས་ཚིགས་སུ་བཅད་པ་འདི་བྱུང་ངོ། །
[048-237a6] གང་གིས་བསོད་ནམས་ཡེ་ཤེས་ཤིན་ཏུ་མང་པོས་ལུས་ནི་རྣམ་སྦྱངས་ཤིང། །གང་གིས་བརྟུལ་ཞུགས་དཀའ་ཐུབ་དག་དང་བདེན་པའི་ཆོས་ཀྱིས་ངག་སྦྱངས་ལ། །གང་
[048-237a7] གིས་ཁྲེལ་ཡོད་མོས་པ་བྱམས་དང་དེ་བཞིན་སྙིང་རྗེས་སེམས་སྦྱངས་པ། །དེ་ནི་ཤིང་རྒྱལ་དྲུང་གཤེགས་ཤཱཀྱ་ཁྱུ་མཆོག་དེ་ལ་མཆོད་པ་བྱེད། །དེ་ནས་ཤར་ལྷོའི་


[048-237b0] [237B] 
[048-237b1] སྣང་བའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཡོན་ཏན་གྱི་འབྱུང་གནས་སུ་བྱང་ཆུབ་སེམས་དཔའ་སེམས་
[048-237b2] དཔའ་ཆེན་པོ་ཡོན་ཏན་གྱི་བློ་གྲོས་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་ཀྱི་
[048-237b3] སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་འཁོར་གྱི་ཁྱམས་དེར་ཡོན་ཏན་གྱི་བཀོད་པ་ཐམས་
[048-237b4] ཅད་དང་ལྡན་པའི་ཁང་པ་བརྩེགས་པ་མངོན་པར་སྤྲུལ་ཏེ་ཁང་པ་བརྩེགས་པ་དེ་ལས་ཚིགས་སུ་བཅད་པ་འདི་བྱུང་ངོ། །གང་གི་ཡོན་ཏན་དག་གིས་ལྷ་དང་ལྷ་མིན་དང། །
[048-237b5] གནོད་སྦྱིན་ལྟོ་འཕྱེ་ཆེ་དག་རྟག་ཏུ་ཡོན་ཏན་བགོས། །ཡོན་ཏན་ཅན་དེ་ཡོན་ཏན་ལྡན་པའི་རྒྱལ་རིགས་སྐྱེས། །ཡོན་ཏན་རྒྱ་མཚོ་བྱང་ཆུབ་ཤིང་གི་དྲུང་ན་བཞུགས། །དེ་ནས་
[048-237b6] ལྷོ་ནུབ་ཀྱི་ཕྱོགས་མཚམས་ན་དེ་བཞིན་གཤེགས་པ་རིན་ཆེན་སྲོག་ཤིང་གི་སངས་རྒྱས་ཀྱི་ཞིང་འཇིག་རྟེན་གྱི་ཁམས་རིན་པོ་ཆེ་འབྱུང་བར་བྱང་ཆུབ་སེམས་དཔའ་སེམས་
[048-237b7] དཔའ་ཆེན་པོ་རིན་པོ་ཆེ་འབྱུང་བ་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་


[048-238a0] [238A] 
[048-238a1] ༄༅། །ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་འཁོར་གྱི་ཁྱམས་
[048-238a2] དེར་རིན་པོ་ཆེའི་མཁའ་རྟེན་གྲངས་མེད་དཔག་ཏུ་མེད་པ་མངོན་པར་སྤྲུལ་ཏེ། རིན་པོ་ཆེའི་མཁའ་རྟེན་དེ་དག་ལས་ཚིགས་སུ་བཅད་པ་འདི་བྱུང་ངོ། །གང་གིས་རྒྱ་མཚོར་
[048-238a3] བཅས་པའི་ས་དང་དེ་བཞིན་རིན་ཆེན་རྣམས་དག་དང། །ཁང་བཟང་སྐར་ཁུང་བསིལ་ཁང་མཆོག་དང་ཟུང་དང་བཞོན་པ་མཁའ་རྟེན་བརྒྱན། །མེ་ཏོག་ཕྲེང་བ་མཛེས་
[048-238a4] དང་འདུན་ས་དག་དང་སྐྱེད་མོས་ཚལ་རྣམས་དང། །རྐང་པ་ལག་པ་མགོ་དང་མིག་བཏང་བ་དེ་བྱང་ཆུབ་སྙིང་པོར་འདུག་དེ་ནས་ནུབ་བྱང་གི་ཕྱོགས་མཚམས་ན་དེ་
[048-238a5] བཞིན་གཤེགས་པ་འབྲུག་སྒྲ་རྒྱལ་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་སྤྲིན་དང་ལྡན་པར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་བརྩེགས་
[048-238a6] འབྲུག་བསྒྲགས་དབྱངས་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་
[048-238a7] ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་དུས་ཀྱི་རྗེས་སུ་འབྲང་བའི་ཨ་ག་


[048-238b0] [238B] 
[048-238b1] སྤྲུལ་གྱི་སྙིང་པོའི་ཕྱེ་མའི་ཆར་མངོན་པར་ཕབ་བོ། །དུས་ཀྱི་རྗེས་སུ་འབྲང་བའི་སྤྲིན་གྱི་དཀྱིལ་འཁོར་དེ་ལས་ཀྱང་ཚིགས་སུ་
[048-238b2] བཅད་པ་འདི་བྱུང་ངོ། །རིག་དང་རྣམ་པར་གྲོལ་བའི་འོད་ཀྱི་ཆོས་ཀྱི་སྤྲིན་གྱིས་སྲིད་གསུམ་ཐམས་ཅད་ཁྱབ། །དམ་ཆོས་འདོད་ཆགས་བྲལ་བ་བདུད་རྩི་མྱ་ངན་འདས་པ་ཐོབ་བྱེད་
[048-238b3] ཆར་པ་འབེབས། །འདོད་ཆགས་ཉོན་མོངས་འཆིང་བའི་འཁྲི་ཤིང་ཐམས་ཅད་བག་ཆགས་བཅས་ཏེ་གཅོད་པར་འགྱུར། །བསམ་གཏན་རྫུ་འཕྲུལ་སྟོབས་དང་དབང་པོའི་མེ་ཏོག་
[048-238b4] རྒྱས་པར་དད་པར་བྱེད་པ་འབྱིན། །དེ་ནས་བྱང་ཤར་གྱི་ཕྱོགས་མཚམས་ན་དེ་བཞིན་གཤེགས་པ་རིན་པོ་ཆེའི་གདུགས་མངོན་པར་འཕགས་པ་སྣང་བའི་སངས་རྒྱས་ཀྱི་ཞིང་
[048-238b5] འཇིག་རྟེན་གྱི་ཁམས་གསེར་གྱི་དྲ་བས་ཁེབས་པ་ན་བྱང་ཆུབ་སེམས་དཔའ་སེམས་དཔའ་ཆེན་པོ་གསེར་གྱི་དྲ་བས་བརྒྱན་པ་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་
[048-238b6] དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་
[048-238b7] ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་ཁང་པ་བརྩེགས་པ་དེ་དག་ཐམས་ཅད་དང། རིན་པོ་ཆེའི་མཁའ་རྟེན་རྣམས་སུ་བྱང་ཆུབ་སེམས་དཔའི་གཟུགས་མཚན་སུམ་ཅུ་རྩ་


[048-239a0] [239A] 
[048-239a1] ༄༅། །གཉིས་ཀྱིས་ལེགས་པར་བརྒྱན་པ་དག་མངོན་པར་སྤྲུལ་ཏེ་བྱང་ཆུབ་སེམས་དཔའི་གཟུགས་དེ་དག་ཐམས་ཅད་ཀྱང་ལྷ་དང་མིའི་མེ་ཏོག་གི་ཕྲེང་བ་ཐོག་
[048-239a2] ཤིང་བྱང་ཆུབ་སེམས་དཔའ་ག་ལ་བ་དེ་ལོགས་སུ་ལུས་བཏུད་ནས་མེ་ཏོག་གི་ཕྲེང་བ་དབྱངས་ཏེ་ཚིགས་སུ་བཅད་པ་འདི་སྨྲས་སོ། །གང་གིས་སངས་རྒྱས་ཁྲག་ཁྲིག་སྔོན་བསྟོད་
[048-239a3] ཅིང། །གུས་དང་བཅས་པས་དད་པ་ཆེ་བསྐྱེད་ལ། །ཚངས་པའི་སྒྲ་དབྱངས་སྙན་པའི་ཚིག་སྨྲས་པ། །བྱང་ཆུབ་སྙིང་པོར་བྱོན་ལ་མགོས་ཕྱག་འཚལ། །དེ་ནས་འོག་གི་ཕྱོགས་
[048-239a4] ན་དེ་བཞིན་གཤེགས་པ་ཀུན་ཏུ་གཟིགས་ཀྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཀུན་ཏུ་རྣམ་པར་བལྟས་པར་བྱང་ཆུབ་སེམས་དཔའ་སེམས་དཔའ་ཆེན་པོ་རིན་པོ་ཆེའི་
[048-239a5] སྙིང་པོ་ཞེས་བྱ་བ་འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་ཀྱི་སྙིང་པོ་ག་ལ་བ་དང་
[048-239a6] བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་བཻ་ཌཱུརྱའི་འཁོར་གྱི་ཁྱམས་དེར་ཛམྦུའི་གླིང་གི་གསེར་གྱི་པདྨ་རྣམས་
[048-239a7] མངོན་དུ་བྱུང་བར་བསྟན་ཏོ། །པདྨ་དེ་དག་གི་སྙིང་པོ་ལ་བུད་མེད་ལུས་ཕྱེད་སྣང་བ། ཁ་དོག་དང་གཟུགས་ཕུན་སུམ་ཚོགས་པ་རྒྱན་ཐམས་ཅད་ཀྱིས་བརྒྱན་པ་བསྟན་


[048-239b0] [239B] 
[048-239b1] ལག་པ་གཡས་གཡོན་ན་མགུལ་གདུབ་དང། གདུ་བུ་དང་དཔུང་རྒྱན་དང། གསེར་སྐུད་དང། མུ་ཏིག་གི་དོ་ཤལ་ལ་སོགས་པ་རྒྱན་རྣམ་པ་མང་པོ་ཐོགས་ཤིང་མེ་ཏོག་དང་དར་གྱི་ལྔ་
[048-239b2] ལྡི་དཔྱངས་ནས་བྱང་ཆུབ་ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེ་ལོགས་སུ་ལུས་བཏུད་དེ་ཚིགས་སུ་བཅད་པ་འདི་སྨྲས་སོ། །གང་ཞིག་རྟག་ཏུ་སངས་རྒྱས་ཉན་
[048-239b3] ཐོས་དང། །རང་རྒྱལ་དག་དང་བླ་མ་རྣམས་ལ་འདུད། །ཁྲིམས་ལྡན་རྟག་དྲན་དགའ་ལ་ང་རྒྱལ་མེད། །ཡོན་ཏན་ལྡན་པ་དེ་ལ་འདུད་པ་བྱོས། །དེ་ནས་སྟེང་གི་ཕྱོགས་ན་དེ་
[048-239b4] བཞིན་གཤེགས་པ་ཚོགས་ཀྱི་དབང་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཚོགས་ཀྱི་དམ་པར་བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའ་མཛོད་ཅེས་བྱ་བ་
[048-239b5] འོད་དེས་བསྐུལ་བས་བྱང་ཆུབ་སེམས་དཔའ་བགྲང་བ་ལས་འདས་པ་དག་གིས་ཡོངས་སུ་བསྐོར་ཅིང་མདུན་དུ་བདར་ཏེ་བྱང་ཆུབ་ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་
[048-239b6] ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་ནམ་མཁའི་དཀྱིལ་ན་འདུག་བཞིན་དུ་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ན་སྔོན་མ་
[048-239b7] མཐོང་མ་ཐོས་པའི་མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང། ཕྱེ་མ་དང། བདུག་སྤོས་དང། གོས་དང་རྒྱན་དང། གདུགས་དང། རྒྱལ་མཚན་དང། བ་


[048-240a0] [240A] 
[048-240a1] ༄༅། །དན་དང། རྣམ་པར་རྒྱལ་བའི་ཁང་པ་དང། རིན་པོ་ཆེ་དང། ནོར་བུ་དང། གསེར་དང། དངུལ་དང། མུ་ཏིག་དང། རྟ་དང་གླང་པོ་ཆེ་དང། ཤིང་རྟ་དང། དཔུང་བུ་
[048-240a2] ཆུང་དང། བཞོན་པ་དང། ཤིང་ལྗོན་པ་དང། ལོ་མ་དང། མེ་ཏོག་དང། འབྲས་བུ་དང། ཁྱེའུ་དང། བུ་མོ་དང། ལྷ་དང། ཀླུ་དང་གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་
[048-240a3] མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། བརྒྱ་ཕྱིན་དང། ཚངས་པ་དང། འཇིག་རྟེན་སྐྱོང་བ་དང། མི་དང། མི་མ་ཡིན་པ་ཇི་སྙེད་ཡོད་པ་དེ་དག་ཐམས་ཅད་ནམ་
[048-240a4] མཁའི་དཀྱིལ་ནས་ཆར་ཆེན་པོར་མངོན་པར་ཕབ་སྟེ། ཐམས་ཅད་དགའ་བ་དང། བདེ་བསྐྱེད་ཀྱི་སེམས་ཅན་གང་ལའང་འཇིགས་པའམ་གནོད་པར་མི་བྱེད་དོ། །དེ་བཞིན་དུ་
[048-240a5] སྦྱར་ཏེ་དེ་ལ་འདི་སྐད་ཅེས་བྱའོ། །ཕྱོགས་བཅུ་དེ་དག་རྣམས་ནས་རྒྱལ་བའི་སྲས་པོ་གང། །ཕན་པར་བྱེད་པ་མཆོད་པར་བྱང་ཆུབ་ལྷགས་གྱུར་པ། །འགྲོ་ལ་ཕན་པ་དེ་དག་རྣམས་ཀྱི་
[048-240a6] བཀོད་རིམ་དང། །རྩལ་དང་རིམ་པ་མཛེས་པ་དག་གི་དཔེ་ཙམ་ཉོན་།ཁ་ཅིག་དོ་ཤལ་ཁྲག་ཁྲིག་རབ་ཏུ་དཔྱངས་བྱས་ཏེ། །ནམ་མཁའ་ལས་ནི་འབྲུག་ལྟར་ཤིན་ཏུ་སྒྲོག་ཅིང་
[048-240a7] ལྷགས༑ ༑ཁ་ཅིག་མཁའ་ལས་མེ་ཏོག་གཞལ་མེད་ཁང་སྟོན་ཅིང། །ཅོད་པན་རིན་ཆེན་ཐོགས་ལ་གཙུག་ཕུད་འཕྱང་ཞིང་ལྷགས། །ཁ་ཅིག་སྟོང་པ་མཚན་མེད་སྨོན་མེད་མཆོག་


[048-240b0] [240B] 
[048-240b1] །ས་ལས་སེངྒེ་ལྟ་བུར་ཤིན་ཏུ་སྒྲོག་ཅིང་ལྷགས། །ཁ་ཅིག་སྔོན་ཆད་མ་མཐོང་མེ་ཏོག་མཛེས་འཐོར་ཞིང་།ཁྱུ་མཆོག་ཅི་འདྲ་དེ་འདྲར་ཤིན་ཏུ་སྒྲོག་ཅིང་ལྷགས། །ཁ་ཅིག་
[048-240b2] རང་གི་ལུས་ཀྱི་ཁ་དོག་སྟོང་སྟོན་ཅིང། །རྨ་བྱ་ལྟ་བུར་མཁའ་ལས་ཤིན་ཏུ་སྒྲོག་ཅིང་ལྷགས། །ཁ་ཅིག་བདེ་གཤེགས་སྲས་ཀྱི་ཡོན་ཏན་ཕྲེང་བརྗོད་ཅིང། །ཟླ་བ་ལྟ་བུར་མཁའ་ལས་
[048-240b3] ཤིན་ཏུ་རྒྱས་ཤིང་ལྷགས། །ཁ་ཅིག་ཉི་མ་ལྟ་བུར་འོད་ཟེར་རབ་འགྱེད་དེ། །བདུད་ཀྱི་གནས་རྣམས་ཐམས་ཅད་མོག་མོག་བྱེད་ཅིང་ལྷགས་།བསོད་ནམས་ཚོགས་བསགས་ཁ་
[048-240b4] ཅིག་དབང་པོའི་མཆོད་སྡོང་འདྲའི། །དྲི་མེད་ཏོག་ཐོགས་བྱང་ཆུབ་སྙིང་པོ་དེར་ཡང་ལྷགས། །ཁ་ཅིག་མཁའ་ལས་ནོར་བུ་རིན་ཆེན་དྲ་བ་འཐོར། །ཟླ་བ་ཟླ་བཟང་ཐང་སྐྱེས་རྣམ་མཛེས་
[048-240b5] མནྡཱ་ར༑ ༑པརཤ་ཙམྤ་ཀ་དང་སྣ་མའི་མེ་ཏོག་ཕྲེང། །བྱང་ཆུབ་སེམས་དཔའ་ཤིང་རྒྱལ་དྲུང་ན་བཞུགས་ལ་འཐོར། །ཁ་ཅིག་རྐང་པ་གཉིས་ཀྱིས་ས་ནི་རབ་བསྐྱོད་ལ། །ས་བསྐྱོད་ནས་
[048-240b6] ཀྱང་སྐྱེ་བོ་དགའ་བར་བྱེད་ཅིང་ལྷགས། །ཁ་ཅིག་རི་བོ་ལྷུན་པོ་ལག་ན་ཐོགས་བྱེད་ལ། །བར་སྣང་གནས་ཏེ་མེ་ཏོག་སྐོན་བུ་འཐོར་ཞིང་ལྷགས། །ཁ་ཅིག་རྒྱ་མཚོ་བཞི་པོ་མགོ་ལ་ཐོགས་
[048-240b7] ནས་ནི༑ ༑ས་ལ་སྤོས་ཆུ་འཐོར་ཏེ་ཆག་ཆག་འདེབས་ཤིང་ལྷགས་།ཁ་ཅིག་རིན་ཆེན་མཆོད་སྡོང་སྣ་ཚོགས་ཐོགས་ནས་ནི། །རྒྱང་རིང་འདུག་སྟེ་བྱང་ཆུབ་སེམས་དཔའ་སྟོན་ཅིང་


[048-241a0] [241A] 
[048-241a1] ༄༅། །ལྷགས༑ ༑ཁ་ཅིག་ཚངས་པ་ལྟ་བུར་ཞི་བའི་གཟུགས་བསྒྱུར་ཏེ། །ཡིད་ཞི་རབ་ཞི་གནས་ཤིང་བསམ་གཏན་བསམ་གཏན་པ། །དེ་དག་བ་སྤུ་དག་ལས་བྱམས་དང་སྙིང་རྗེ་
[048-241a2] དང། །དགའ་དང་བཏང་སྙོམས་ཚད་མེད་ཡིད་འོང་སྒྲ་འབྱུང་ལྷགས། །ཁ་ཅིག་བརྒྱ་བྱིན་ལྷ་ལྟར་སྟོང་ཕྲག་ཁྲག་ཁྲིག་གི་།ལྷ་རྣམས་དག་གིས་མདུན་དུ་བདར་ནས་ལྷགས་གྱུར་ཅིང།།
[048-241a3] དེ་དག་བྱང་ཆུབ་ཤིང་དྲུང་ཕྱིན་ནས་ཐལ་སྦྱར་ཏེ། །བརྒྱ་བྱིན་ཐོགས་པའི་ནོར་བུ་རིན་ཆེན་སྣ་ཚོགས་འཐོར། །ཁ་ཅིག་ཕྱོགས་བཞི་དག་གི་སྐྱོང་བ་ཇི་ལྟ་བར། །དྲི་ཟ་སྲིན་པོ་མི་འམ་
[048-241a4] ཅི་ཡིས་ཡོངས་བསྐོར་ཏེ། །གློག་ལྟར་གསལ་བའི་མེ་ཏོག་ཆར་པ་འབེབས་ཤིང་ལྷགས། །དྲི་ཟ་མི་འམ་ཅི་ཡི་སྐད་ཀྱིས་བརྟན་པ་བསྟོད། །ཁ་ཅིག་མེ་ཏོག་རྒྱས་པའི་ལྗོན་ཤིང་འབྲས་
[048-241a5] བུར་བཅས། །མེ་ཏོག་བཅས་ཤིང་མཆོག་གི་དྲི་ནི་རབ་འབྱིན་ལ། །ལོ་མར་སངས་རྒྱས་སྲས་པོ་ལུས་ཕྱེད་གནས་ཐོགས་ལྷགས། །བཏུད་ནས་ས་ཡི་སྙིང་པོར་མེ་ཏོག་རྣམས་ཀྱང་འཐོར།།
[048-241a6] ཁ་ཅིག་པདྨ་ཨུཏྤལ་པདྨ་དཀར་པོ་རྒྱས། །པདྨའི་སྙིང་པོར་སུམ་ཅུ་རྩ་གཉིས་མཚན་ལྡན་གནས། །དེ་འདྲར་མེ་ཏོག་རྒྱས་པའི་རྫིང་བུ་ཐོགས་ཏེ་ལྷགས། །ཆགས་མེད་ཡིད་ལྡན་
[048-241a7] བྱང་ཆུབ་སེམས་དཔའ་མཁས་ལ་བསྟོད། །ཁ་ཅིག་ལྷུན་པོ་ལྟ་བུར་ལུས་ཆེན་བསྒྱུར་ཏེ་ལྷགས། །བར་སྣང་གནས་ནས་རང་གི་ལུས་ཀྱང་རབ་ཏུ་འདོར། །བོར་མ་ཐག་ཏུ་མེ་ཏོག་


[048-241b0] [241B] 
[048-241b1] །སྟོང་གསུམ་དག་གི་རྒྱལ་བའི་ཞིང་རྣམས་ཁེབས་པར་བྱེད། །ཁ་ཅིག་མིག་གཉིས་སྲེག་པའི་བསྐལ་པ་ལྟ་བུ་དང། །དེ་བཞིན་ཆགས་པ་དང་ནི་འཇིག་པར་
[048-241b2] སྟོན་ཅིང་ལྷགས། །དེ་དག་ལུས་ལས་ཆོས་ཀྱི་སྒོ་མོ་མང་གྲག་སྟེ་།དེ་དག་ཐོས་པས་སེམས་ཅན་ཁྲག་ཁྲིག་སྲེད་པ་སྤོང། །ཁ་ཅིག་མཆུ་ནི་བིམྤ་འདྲ་ལ་བཞིན་མཛེས་ཤིང། །ཁ་
[048-241b3] བཞིན་རྫོགས་ལ་མི་འམ་ཅི་འདྲའི་སྒྲ་སྒྲོག་ལྷགས། །དོ་ཤལ་སྣ་ཚོགས་ལེགས་བརྒྱན་བུ་མོ་ཆས་པ་འདྲ། །དེ་ལ་བལྟ་བས་ལྷ་ཡི་ཚོགས་རྣམས་ངོམས་མི་འགྱུར། །ཁ་ཅིག་རྡོ་རྗེ་ལྟ་བུར་མི་ཕྱེད་
[048-241b4] ལུས་ཅན་དེ། །རྐང་པས་འོག་གི་ཆུ་ཡི་ཕུང་པོ་འབོག་ཅིང་ལྷགས་།ཉི་མ་འདྲ་ཞིང་ཟླ་ལྟར་བཞིན་རྒྱས་སྣང་བྱེད་ལ། །འོད་བྱེད་ཉོན་མོངས་སྐྱོན་རྣམས་བཅོམ་པ་ཁ་ཅིག་ལྷགས། །ཁ་ཅིག་
[048-241b5] རིན་པོ་ཆེས་བརྒྱན་ལག་ན་རིན་ཆེན་ཐོགས། །ཞིང་མང་བྱེ་བ་སྟོང་དག་ཁེབས་པར་བྱེད་ཅིང་ལྷགས། །སེམས་ཅན་མངལ་ཕན་དང་བདེ་དང་ཚིམ་བྱའི་ཕྱིར། །རིན་ཆེན་མེ་ཏོག་དམ་པ་དྲི་ཞིམ་ཆར་
[048-241b6] པ་འབེབས། །ཁ་ཅིག་གཟུངས་ཆེན་རིན་པོ་ཆེ་ཡི་མཛོད་གྱུར་ཅིང། །བ་སྤུ་རྣམས་ནས་མདོ་སྡེ་ཁྲག་ཁྲིག་རབ་བརྗོད་ལ། །སྤོབས་པར་ལྡན་ཞིང་བློ་གྲོས་ལྡན་ལ་བློ་མཆོག་ལྡན། །རྒྱགས་
[048-241b7] ཤིང་རབ་དྲེགས་སྐྱེ་བོ་རྟོགས་པར་བྱེད་ཅིང་ལྷགས། །ཁ་ཅིག་རི་བོ་ལྷུན་པོ་རྔ་ལྟར་ཐོགས་ནས་ནི། །རབ་ཏུ་རྡུང་ཞིང་མཁའ་ལས་ཡིད་འོང་སྒྲ་འབྱིན་ལྷགས། །དེ་ཡི་སྒྲ་ནི་ཕྱོགས་


[048-242a0] [242A] 
[048-242a1] ༄༅། །བཅུར་བྱེ་བའི་ཞིང་སོང་སྟེ། །བདུད་རྩི་མ་ཐོབ་སྟོན་པ་དོ་མོད་འཚང་རྒྱར་སྒྲོག་བྱང་ཆུབ་ཀྱི་སྙིང་པོར་བཀོད་པའི་ལེའུ་ཞེས་བྱ་བ་སྟེ། ཉི་ཤུ་པའོ།། །།
[048-242a2] དགེ་སློང་དག་དེ་ལྟར་བྱང་ཆུབ་སེམས་དཔའ་ལ་མཆོད་པའི་ལས་ཀྱི་ཕྱིར་བྱང་ཆུབ་སེམས་དཔའ་དག་གིས་བྱང་ཆུབ་ཀྱི་སྙིང་པོར་བཀོད་པ་རྣམ་པ་དེ་ལྟ་བུ་དེ་དག་མངོན་པར་
[048-242a3] བྱས་པར་གྱུར་ཏོ། །བྱང་ཆུབ་སེམས་དཔའ་ཉིད་ཀྱིས་ཀྱང་ཕྱོགས་བཅུ་དག་གི་སངས་རྒྱས་བཅོམ་ལྡན་འདས་འདས་པ་དང། མ་བྱོན་པ་དང། ད་ལྟར་བྱུང་བ་རྣམས་ཀྱི་སངས་
[048-242a4] རྒྱས་ཀྱི་ཞིང་ཐམས་ཅད་ན་བྱང་ཆུབ་ཀྱི་སྙིང་པོའི་རྒྱན་བཀོད་པ་ཇི་སྙེད་ཅིག་ཡོད་པ་དེ་དག་ཐམས་ཅད་བྱང་ཆུབ་ཀྱི་སྙིང་པོ་དེར་ཀུན་ཏུ་བསྟན་ཏོ། །དགེ་སློང་དག་དེ་ནས་
[048-242a5] བྱང་ཆུབ་སེམས་དཔའ་བྱང་ཆུབ་ཀྱི་སྙིང་པོ་ལ་འདུག་ནས་འདི་སྙམ་དུ་སེམས་ཏེ། འདོད་པའི་ཁམས་འདིའི་བདག་པོ་དབང་ཕྱུག་དབང་སྒྱུར་བ་བདུད་སྡིག་ཅན་དེ་ལ་
[048-242a6] བདག་གིས་མ་སྦྲན་པར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་དེ་ན་བདག་གི་མི་ཆའི། བདག་གིས་བདུད་
[048-242a7] སྡིག་ཅན་བསྐུལ་བར་བྱའོ། །དེ་ལས་རྣམ་པར་རྒྱལ་ན་འདོད་པ་ན་སྤྱོད་པའི་ལྷ་ལ་སོགས་པ་ཐམས་ཅད་ཆར་བཅད་པར་འགྱུར་རོ། །འོན་ཏང་བདུད་ཀྱི་འཁོར་


[048-242b0] [242B] 
[048-242b1] པ་འཁོད་པ་དག་གིས་ངའི་སེངྒེ་རྣམ་པར་རོལ་པ་མཐོང་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་
[048-242b2] བསྐྱེད་པར་འགྱུར་རོ་སྙམ་མོ། །དགེ་སློང་དག། དེ་ནས་བྱང་ཆུབ་སེམས་དཔས་དེ་ལྟར་བསམ་ནས་དེའི་ཚེ་སྨིན་མཚམས་ཀྱི་བར་གྱི་མཛོད་སྤུ་ནས་བདུད་ཀྱི་དཀྱིལ་
[048-242b3] འཁོར་ཐམས་ཅད་འཇོམས་པར་བྱེད་པ་ཞེས་བྱ་བའི་འོད་ཟེར་གཅིག་ཕྱུང་སྟེ། འོད་ཟེར་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ཀྱི་བདུད་
[048-242b4] ཀྱི་གནས་ཐམས་ཅད་སྣང་བར་བྱས་ནས་མོག་མོག་པོར་བྱས་ཏེ་རབ་ཏུ་གཡོས་པར་བྱས་པར་ཡང་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ཀྱང་
[048-242b5] སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །བདུད་སྡིག་ཅན་གྱིས་འོད་དེ་ལས་རྣམ་པ་འདི་ལྟ་བུའི་སྒྲ་འྡིའང་ཐོས་སོ། །སེམས་ཅན་ཤིན་ཏུ་དག་པ་བསྐལ་མང་སྤྱོད་སྤྱད་
[048-242b6] པ༑ ༑ཟས་གཙང་སྲས་པོས་རྒྱལ་སྲིད་དག་ནི་རབ་སྤངས་ཏེ། །ཕན་བྱེད་དེ་ནི་བདུད་རྩི་མངོན་པར་འདོད་པས་བྱུང། །བྱང་ཆུབ་ཤིང་དྲུང་འོངས་ཀྱི་དེ་རིང་སྒྲིམ་པ་གྱིས། །དེ་ནི་བདག་
[048-242b7] ཀྱང་རྒལ་ལ་གཞན་ཡང་སྒྲོལ་བར་བྱེད། །དེ་ནི་བདག་ཉིད་གྲོལ་བས་གཞན་ཡང་གྲོལ་བར་བྱེད། །དེ་ནི་བདག་ཀྱང་དབུགས་ཕྱིན་གཞན་དག་དབུགས་ཀྱང་འབྱིན། །ཡོངས་སུ་


[048-243a0] [243A] 
[048-243a1] ༄༅། །མྱ་ངན་འདས་ནས་གཞན་དག་མྱ་ངན་ཟློ། །ངན་སོང་གསུམ་པོ་མ་ལུས་སྟོང་པར་བྱེད་པར་འགྱུར། །ལྷ་མི་རྣམས་ཀྱི་གྲོང་ཁྱེར་གང་བར་བྱེད་པར་འགྱུར། །ཕན་པ་
[048-243a2] བྱེད་པ་དེ་ནི་བདུད་རྩི་ཐོབ་གྱུར་ནས། །བསམ་གཏན་མངོན་ཤེས་བདུད་རྩི་བདེ་མཆོག་སྦྱིན་པར་འགྱུར། །གང་ཚེ་རང་བྱུང་ཉིད་ཀྱིས་ཆོས་ཆར་མངོན་ཕབ་ཚེ། །ནག་པོའི་རྩ་ལག་ཁྱོད་
[048-243a3] ཀྱི་གྲོང་ཁྱེར་སྟོངས་བྱེད་འགྱུར། །སྟོབས་མེད་པས་ཀྱང་སྟོབས་མེད་འགྱུར་ཏེ་དཔུང་ཉམས་འགྱུར། །ཕྱོགས་ནི་ཕྱོགས་མིན་ཅི་བྱ་གར་འགྲོ་ཤེས་མི་འགྱུར། །དགེ་སློང་དག་དེ་ལྟར་
[048-243a4] བདུད་སྡིག་ཅན་སྐུལ་བའི་ཚིགས་སུ་བཅད་པ་འདི་དག་གིས་བསྐུལ་ནས་རྨི་ལམ་རྣམ་པ་སུམ་ཅུ་རྩ་གཉིས་རྨིས་སོ། །རྣམ་པ་སུམ་ཅུ་རྩ་གཉིས་གང་ཞེ་ན། འདི་ལྟ་སྟེ། བདག་གི་གནས་
[048-243a5] མུན་པས་ཁྱབ་པར་རྨིས་པ་དང། རང་གི་གནས་རྡུལ་གྱིས་གང་ཞིང་གྱོ་མོ་དང་གསེག་མས་གང་བར་རྨིས་པ་དང། བདག་ཉིད་དངངས་སྐྲག་ནས་ཕྱོགས་ཕྱོགས་སུ་འབྲོས་པར་རྨིས་པ་
[048-243a6] དང། བདག་ཅོད་པན་དང་བྲལ་ཞིང་རྣ་ཆ་ལྷུང་བར་རྨིས་པ་དང། བདག་མཆུ་དང། གྲེ་བ་དང། རྐན་བསྐམས་པར་རྨིས་པ་དང་བདག་སྙིང་ཀུན་ཏུ་གདུངས་པར་རྨིས་པ་དང། སྐྱེད་
[048-243a7] མོས་ཚལ་གྱི་ལོ་མ་དང། མེ་ཏོག་དང། འབྲས་བུ་རྣམས་རྙིས་པར་རྨིས་པ་དང། རྫིང་རྣམས་བསྐམས་ཏེ་ཆུ་མེད་པར་རྨིས་པ་དང་ངང་པ་དང། ཁྲུང་ཁྲུང་དང། རྨ་བྱ་དང། ཀ་ལ་


[048-243b0] [243B] 
[048-243b1] ཀུ་ན་ལ་དང། ཤང་ཤང་ཏེའུ་ལ་སོགས་པ་བྱའི་ཚོགས་རྣམས་འདབ་གཤོག་ཟེགས་པར་རྨིས་པ་དང། རྔ་དང་དུང་དང། རྫ་རྔ་དང། འཁར་རྔ་དང། རྒྱུད་གཅིག་པ་དང་པི་
[048-243b2] ཝང་དང། རྒྱུད་གསུམ་པ་དང། ཕེག་དང། འཁར་བའི་སིལ་ཁྲོལ་ལ་སོགས་པ་རོལ་མོའི་ཆ་བྱད་རྣམས་ཆག་གྲུགས་ཏེ་ས་ལ་ལྷུང་བར་རྨིས་པ་དང། འཁོར་སྡུག་པས་ཀྱང་བདུད་སྤངས་ཏེ་ངོ་
[048-243b3] འཛུམ་གང་ཅིང་ཕྱོགས་གཅིག་ཏུ་དོང་ནས་སེམས་ཤིང་འཁོད་པར་རྨིས་པ་དང། ཆུང་མའི་དམ་པ་ཕྲེང་བ་ཅན་ཡང་མལ་ནས་ས་ལ་ལྷུང་སྟེ་ལག་པ་གཉིས་མགོ་ལ་རྡེབ་པར་རྨིས་པ་དང་
[048-243b4] བདུད་ཀྱི་བུ་གང་དག་ཤིན་ཏུ་བརྩོན་འགྲུས་དང་ལྡན་པ་དང། ཤིན་ཏུ་སྟོབས་དང་ལྡན་པ་དང། ཤིན་ཏུ་གཟི་བརྗིད་དང་ལྡན་པ་དང་ཤིན་ཏུ་ཤེས་རབ་དང་ལྡན་པ་དེ་དག་ཀྱང་བྱང་ཆུབ་
[048-243b5] སེམས་དཔའ་བྱང་ཆུབ་ཀྱི་སྙིང་པོ་མཆོག་དམ་པ་ལ་འདུག་པ་ལ་ཕྱག་འཚལ་བར་རྨིས་པ་དང། བདག་གི་བུ་མོ་རྣམས་ཀྱང་ཀྱི་ཧུད་ཡབ། ཀྱི་ཧུད་ཡབ་ཅེས་ཆོ་ང་འདོན་པར་རྨིས་པ་དང་
[048-243b6] བདག་ལུས་ལ་གོས་དྲི་མ་ཅན་གྱོན་པར་རྨིས་པ་དང། བདག་མགོ་རྡུལ་གྱིས་གང་ལ་སྐྱ་བོ་བསེང་བསེང་པོ་དང། ཉམ་ཆུང་བ་དང་མདངས་ཉམས་པར་རྨིས་པ་དང། བསིལ་ཁང་དང། ཁང་པ་
[048-243b7] བརྩེགས་པ་དང། སྐར་ཁུང་དང། རྟ་བབས་རྣམས་ཀྱང་རྡུལ་གྱིས་གང་ནས་རྡིབ་པར་རྨིས་པ་དང། དེའི་སྡེ་དཔོན་གནོད་སྦྱིན་དང་སྲིན་པོ་དང། གྲུལ་བུམ་དང། དྲི་ཟའི་བདག་པོ་གང་ཡིན་པ་དེ་


[048-244a0] [244A] 
[048-244a1] ༄༅། །དག་ཐམས་ཅད་ཀྱང་ཨོམ་ཚུགས་བཅས་ཏེ་ངུ་ཞིང་ཚོ་ངེས་བཏབ་ནས་བྱེར་བར་རྨིས་པ་དང། འདོད་པ་ན་སྤྱོད་པའི་ལྷ་རྣམས་ཀྱི་ལྷའི་བདག་པོ་འདི་ལྟ་སྟེ། ཡུལ་
[048-244a2] འཁོར་སྲུང་དང། འཕགས་སྐྱེས་པོ་དང། མིག་མི་བཟང་དང། རྣམ་ཐོས་ཀྱི་བུ་དང། བརྒྱ་བྱིན་དང། རབ་འཐབ་བྲལ་དང། ཡོངས་སུ་དགའ་ལྡན་དང། རབ་འཕྲུལ་དང། དབང་སྒྱུར་ལ་
[048-244a3] སོགས་པ་གང་ཡིན་པ་དེ་དག་ཐམས་ཅད་ཀྱང་བདུད་ལ་མི་གུས་ཤིང་བྱང་ཆུབ་སེམས་དཔའ་ལ་ཕྱོགས་པར་རྨིས་པ་དང། འཐབ་མོའི་ནང་ན་དེའི་རལ་གྲི་ཤུབས་ནས་མ་ཕྱིན་ཅིང་བདག་མི་
[048-244a4] ཤིས་པའི་སྒྲ་འབྱིན་པར་རྨིས་པ་དང། རང་གི་འཁོར་གྱིས་བདག་པོར་བར་རྨིས་པ་དང། བཀྲ་ཤིས་ཀྱི་བུམ་པ་སྒོར་ལྷུང་བར་རྨིས་པ་དང། བྲམ་ཟེ་མེས་བྱིན་གྱི་བུའང་བཀྲ་མི་ཤིས་པའི་སྒྲ་
[048-244a5] སྒྲོག་པར་རྨིས་པ་དང། སྒོ་བ་ཀུན་ཏུ་དགའ་བྱེད་ཀྱང་ཀུན་ཏུ་མི་དགའ་བའི་སྒྲ་སྒྲོག་པར་རྨིས་པ་དང། ནམ་མཁའི་དཀྱིལ་མུན་པས་ཁེབས་པར་རྨིས་པ་དང། འདོད་པའི་གནས་ན་གནས་
[048-244a6] པའི་དཔལ་ཡང་ངུ་བར་རྨིས་པ་དང། བདག་གི་དབང་ཡང་དབང་མེད་པར་གྱུར་པར་རྨིས་པ་དང། རང་གི་ཕྱོགས་ཀྱང་ཕྱོགས་མ་ཡིན་པར་རྨིས་པ་དང། ནོར་བུ་དང་མུ་ཏིག་གི་དྲ་བ་རྣམས་ཀྱང་
[048-244a7] ཆད་ཅིང་རྣམ་པར་ཆད་ནས་འཁྲུལ་བར་རྨིས་པ་དང། བདུད་ཀྱི་གནས་ཐམས་ཅད་ཀྱང་རབ་ཏུ་གཡོས་པར་རྨིས་པ་དང། ཤིང་རྣམས་ཀྱང་བཅད་ཅིང་པ་གམ་ཡང་ལྷུང་བར་རྨིས་པ་དང་


[048-244b0] [244B] 
[048-244b1] རྨིས་པ་སྟེ། དགེ་སློང་དག་དེ་ལྟར་བདུད་སྡིག་ཅན་གྱི་རྨི་ལམ་དུ་རྣམ་པ་སུམ་ཅུ་རྩ་གཉིས་པོ་འདི་ལྟ་བུ་རྨིས་སོ། །དེ་སད་པ་དང་
[048-244b2] འཇིགས་སྐྲག་དངངས་ནས་ནང་མི་ཐམས་ཅད་བསགས་ཏེ། དཔུང་དང་བཅས་པ་དང། འཁོར་དང། སྡེ་དཔོན་དང། སྒོ་བ་དང། དེ་དག་འདུས་པར་རིག་ནས་ཚིགས་སུ་བཅད་པ་འདི་དག་སྨྲས་སོ། །
[048-244b3] བདུད་དེས་རྨི་ལམ་དེ་དག་མཐོང་ནས་ཉམ་ཐག་སྟེ། །སྡེ་དཔོན་བདུད་པོ་སེངྒེ་ཟ་འགྲམ་ཞེས་བྱ་དང། །བུ་རྣམས་དག་དང་འཁོར་རྣམས་གང་དག་ཡིན་ལ་སྨྲས། །ནག་པོའི་རྩ་ལག་དེ་དག་ཀུན་ལ་
[048-244b4] ཡོངས་སུ་དྲིས། །ཤཱཀྱའི་ནང་དུ་སྐྱེས་པ་མཚན་མཆོག་ཡན་ལག་སྤྲས། །ལོ་དྲུག་བར་དུ་བྱ་དཀའ་བརྟུལ་ཞུགས་དྲག་པོ་སྤྱད། །བྱང་ཆུབ་ཤིང་དྲུང་འོངས་ཀྱི་རབ་ཏུ་སྒྲིམས་ཤིག་ཅེས། །
[048-244b5] མདང་སུམ་བར་སྣང་ལས་ནི་ཚིགས་བཅད་དེ་སྐད་གྲགས། །བྱང་ཆུབ་སེམས་དཔའ་དེ་ཉིད་རྣམ་པར་སངས་རྒྱས་ནས། །སེམས་ཅན་བྱེ་བ་ཁྲག་ཁྲིག་མང་པོ་རྣམས་རྟོགས་བྱེད། །གང་ཚེ་བདུད་
[048-244b6] རྩི་ཐོབ་སྟེ་བསིལ་བའི་དངོས་རེག་ཚེ། །དེས་ནི་ང་གནས་མ་ལུས་སྟོངས་པར་བྱེད་པར་འགྱུར། །དཔུང་ཆེན་རྣམས་དང་ལྷན་ཅིག་དེར་ནི་རབ་དོང་ལ། །ཤིང་དབང་དྲུང་འདུག་དགེ་སྦྱོང་གཅིག་དེ་
[048-244b7] གཞོམ་པར་བྱ། །ཡན་ལག་བཞི་པའི་སྡེ་རྣམས་མྱུར་དུ་རབ་ཏུ་སྒྲིམས། །གལ་ཏེ་ང་ལ་སྡུག་སེམས་ཕྱི་བ་ཤོལ་མ་བྱེད་ཅིག་དགྲ་བཅོམ་རང་སངས་རྒྱས་ཀྱིས་འཇིག་རྟེན་གང་གྱུར་ཀྱང། །མྱ་


[048-245a0] [245A] 
[048-245a1] ༄༅། །ངན་འདའ་བས་བདག་དཔུང་ཉམ་ཆུང་ཡོང་མི་འགྱུར། །དེ་ཡང་གཅིག་པུ་རྒྱལ་བ་ཆོས་རྒྱལ་གྱུར་ན་ནི། །བགྲང་ལས་འདས་པའི་རྒྱལ་བའི་རིགས་ནི་གཞར་མི་འཆད་
[048-245a2] དགེ་སློང་དག་དེ་ནས་བདུད་ཀྱི་བུ་དེད་དཔོན་ཞེས་བྱ་བས་བདུད་སྡིག་ཅན་དེ་ལ་ཚིགས་སུ་བཅད་དེ་སྨྲས་པ། ཡབ་ཅིག་ཅི་ནོངས་ཞལ་གྱུར་ཅིང་ནི་ཞལ་མདོག་ཉམས། །ཐུགས་ཀྱང་འཕར་ལ་
[048-245a3] ཁྱོད་ཀྱི་ཡན་ལག་ཉིང་ལག་འདར། །ཁྱོད་ཀྱིས་ཅི་གསན་ཅི་གཟིགས་མྱུར་དུ་བཀའ་སྩོལ་ཅིག་ཡང་དག་བསམ་ནས་དེ་བཞིན་སྦྱར་བ་འཚལ་བར་བགྱི། །ང་རྒྱལ་མེད་བདུད་སྨྲས་པ་བུ་
[048-245a4] གཅིག་ང་ལས་ཉོན། །ངས་ནི་སྡིག་པའི་རྨི་ལམ་ཤིན་ཏུ་མི་བཟད་རྨིས། །དེ་རིང་འཁོར་འདིར་དེ་ཀུན་མ་ལུས་སྨྲས་ན་ནི། །ཁྱེད་རྣམས་བརྒྱལ་ཏེ་ས་ལ་རབ་ཏུ་འགྱེལ་བར་འགྱུར། །དེད་
[048-245a5] དཔོན་གྱིས་སྨྲས་པ། གལ་ཏེ་འཐབ་དུས་བབ་སྟེ་རྒྱལ་ན་ནོངས་མ་མཆིས། །གལ་ཏེ་དེ་རིང་བཅོམ་པར་གྱུར་ན་ནོངས་དང་བཅས། །གལ་ཏེ་ཁྱེད་ཀྱི་རྨི་ལམ་དེ་འདྲའི་ལྟས་ལགས་ན། །བཞག་
[048-245a6] ན་དགེ་སྟེ་གཡུལ་ངོར་ཡོངས་སུ་བསྟང་མི་འགྱུར། །བདུད་ཀྱིས་སྨྲས་པ། བརྩལ་བ་གྲུབ་པའི་སྐྱེས་བུ་གཡུལ་ངོར་གྲགས་པར་འགྱུར། །གལ་ཏེ་བརྟན་ལ་བརྟེན་ཏེ་ལེགས་བྱས་བདག་
[048-245a7] ཅག་རྒྱལ། །ཁོ་བོ་འཁོར་དང་བཅས་པ་མཐོང་ནས་ལངས་ནས་སུ་།ཁོ་བོའི་རྐང་པར་མགོས་ཕྱག་མི་འཚལ་དེས་མི་ནུས། །དེད་དཔོན་གྱིས་སྨྲས་པ། རྒྱ་ཆེན་དཔུང་མདོག་ཀྱང་ནི་ཤིན་ཏུ་


[048-245b0] [245B] 
[048-245b1] །སྟོབས་ལྡན་དཔའ་བོ་གཅིག་པུ་མཆིས་ན་གཡུལ་ལས་རྒྱལ། །གལ་ཏེ་སྲིན་བུ་མེ་ཁྱེར་སྟོང་གསུམ་གང་གྱུར་ཀྱང་།ཉི་མ་གཅིག་པུས་ཟིལ་དུ་བརླག་སྟེ་འོད་མི་བགྱིད། །གཞན་ཡང་གང་
[048-245b2] ལ་ང་རྒྱལ་གཏི་མུག་མཆིས་ལ་དཔྱོད་མ་མཆིས། །མཁས་དང་མི་མཐུན་བགྱིད་པ་དེ་ནི་གསོ་མི་ནུས། །དགེ་སློང་དག་དེ་ལྟར་བདུད་སྡིག་ཅན་གྱིས་དེད་དཔོན་གྱི་ཚིག་མ་མཉན་ནས་ཡན་ལག་བཞི་
[048-245b3] པའི་དཔུང་ཆེན་པོ་སྟོབས་ཆེ་བ། འཐབ་མོ་ལ་དཔའ་བ། འཇིགས་སུ་རུང་བ། སྤུ་ཟིང་ཞེས་བྱེད་ནུས་པ། ལྷ་དང་མི་རྣམས་ཀྱིས་སྔོན་མ་མཐོང་མ་ཐོས་པ། བཞིན་བསྒྱུར་བ་རྣམ་པ་མང་པོ་བྱེ་བ་
[048-245b4] ཁྲག་ཁྲིག་བརྒྱ་སྟོང་དུ་མ་བསྒྱུར་བའི་རྣམ་པ་དང་ལྡན་པ་རྐང་ལག་སྤྲུལ་བརྒྱ་སྟོང་གིས་དཀྲིས་པ་དང་ལྡན་པ། རལ་གྲི་དང། མདའ་གཞུ་དང། མདུང་ཐུང་དང། མདའ་བོ་ཆེ་དང། སྟ་རེ་
[048-245b5] དང། རྩེ་གསུམ་ཁ་གདེང་དང། བོང་བ་དང། གཏུན་ཤིང་དང། བེ་ཅོན་དང། ཞགས་པ་དང། དབྱུག་ཏོ་དང། འཁོར་ལོ་དང། རྡོ་རྗེ་དང། རྡོ་རྗེ་རྩེ་གཅིག་པ་ཐོགས་པ། ལུས་ལ་གོ་ཆ་བཟང་
[048-245b6] པོ་བགོས་པ། མགོ་དང། རྐང་ལག་དང། མིག་ལོག་པར་འདུག་པ། མགོ་དང། མིག་དང། གདོང་འབར་བ། ལྟོ་དང་རྐང་ལག་དབྱིབས་མི་སྡུག་པ། བཞིན་གཟི་བརྗིད་དྲག་པོ་དང་ལྡན་པ། ཤིན་
[048-245b7] ཏུ་བཞིན་བསྒྱུར་ཅིང་སོ་གཙིགས་པ། འཇིགས་སུ་རུང་བར་མཆེ་བ་གཙིགས་པ། ལྕེ་སྟུག་ཅིང་ཞེང་མཆེ་བ་མང་པོ་འཕྱང་བ། ལྕེ་འབར་འབུར་ཅན་རེ་ལྡེ་དང་འདྲ་བ། མིག་མེ་དང་སྦྲུལ་ནག་པོ་དུག་


[048-246a0] [246A] 
[048-246a1] ༄༅། །གིས་རྒྱས་པའི་མིག་ལྟར་དམར་བ་དག་ཁར་བཅུག་སྟེ། དེ་ལ་ཁ་ཅིག་ནི་སྦྲུལ་གདུག་སྐྱུག་པ། ཁ་ཅིག་ནི་ནམ་མཁའ་ལྡིང་གིས་རྒྱ་མཚོ་ནས་ཕྱུང་བ་བཞིན་དུ་
[048-246a2] ལག་མཐིལ་དུ་སྦྲུལ་གདུག་པ་བཞག་སྟེ་ཟ། ཁ་ཅིག་ནི་མིའི་ཤ་དང། ཁྲག་དང། རྐང་ལག་དང། མགོ་དང། མཁལ་མ་དང། ནང་ཁྲོལ་དང། ངན་སྐྱུག་ལ་སོགས་པ་ཟ། ཁ་ཅིག་ནི་གཟུགས་
[048-246a3] སྔོ་བསངས་དང། ཁམ་པ་པོ་དང། སྔོན་པོ་དང། དམར་པོ་དང་སེར་པོར་འདུག་སྟེ། འཇིགས་སུ་རུང་བའི་གཟུགས་སྣ་ཚོགས་ཅན། ཁ་ཅིག་ནི་མིག་ཞིག་པ་དང། མིག་ཁྲོན་པ་ལྟ་བུ་
[048-246a4] དང། མིག་ཕྱུང་བ་ལྟ་བུ་དང། མིག་འབར་བ་དང། མིག་བཟུར་བ་མི་སྡུག་པ། ཁ་ཅིག་ནི་མིག་ལོག་པ་དང། འབར་བ་དང། མི་སྡུག་པ་ཁ་ཅིག་ནི་རི་འབར་བ་ཐོགས་ཏེ་འགྱིར་
[048-246a5] ཞིང་རི་གཞན་ལ་ཞོན་ཏེ་འོང། ཁ་ཅིག་ནི་ཤིང་རྩ་ཐོན་བྱས་ཏེ་བྱང་ཆུབ་སེམས་དཔའ་ལོགས་སུ་རྒྱུག་ཅིང་འོང། ཁ་ཅིག་གི་རྣ་བ་ནི་ཕག་རྣ་ལྟ་བུ་དང། ཞིབ་མ་ལྟ་བུ་དང། གླང་པོའི་རྣ་
[048-246a6] བ་ལྟ་བུ་དང། འཕྱང་བ་དང། ཕག་རྣ་ལྟ་བུར་འདུག་པ། ཁ་ཅིག་ནི་རྣ་བ་མེད་པ། ཁ་ཅིག་ནི་ཀེང་རུས་མང་པོ་སྤྲུལ་ནས་ལུས་རིང་ཞིང་གསུས་པ་ཆེ་ལ་སྣ་ཞོམ་པ། གསུས་པ་བུམ་པ་ལྟ་
[048-246a7] བུར་འདུག་པ། རྐང་པ་མགོའི་ཐོད་པ་ལྟར་འདུག་པ། པགས་པ་དང་ཤ་དང་ཁྲག་བསྐམས་པ། རྣ་བ་དང། སྣ་དང། རྐང་ལག་དང་མིག་དང། མགོ་བཅད་པ། ཁ་ཅིག་ནི་ཁྲག་


[048-246b0] [246B] 
[048-246b1] ཁ་ཅིག་ནི་སྒྲ་ཤ་ཤ་པོ་དང། སྒྲ་མི་སྙན་པ་དང། འཇིགས་སུ་རུང་བ་དང་སྒྲ་རྩུབ་པ་དང་ལྡན་པ། ཧུ་ཧུ་ཞེས་བྱ་བ་དང། མ་ཚི་ཞེས་བྱ་བ་དང་
[048-246b2] ཧུ་ལུ་ཧུ་ལུ་ཞེས་བྱ་བའི་སྒྲ་འབྱིན་པ་དང། སྦྱུག་པ་ལེན་པ་དང། དགེ་སྦྱོང་གཽ་ཏ་མ་འདི་ཤིང་དང་བཅས་ཏེ་འོན་ཅིག་ཅེས་ཟེར་བ་དང། འོར་ཅིག་ཅེས་ཟེར་བ་དང། རྒྱོབ་ཅིག་ཅེས་ཟེར་བ་དང། རབ་
[048-246b3] ཏུ་རྒྱོབ་ཅིག་ཅེས་ཟེར་བ་དང། ཆིངས་ཤིག་ཅེས་ཟེར་བ་དང། ཟུངས་ཤིག་ཅེས་ཟེར་བ་དང། ཆོད་ཅིག་ཅེས་ཟེར་བ་དང། གཏུབས་ཤིག་ཅེས་ཟེར་བ་དང། གཏོགས་ཤིག་ཅེས་ཟེར་བ་དང་
[048-246b4] བབ་བབ་ཏུ་འོར་ཅིག་ཅེས་ཟེར་བ་དག་གོ་ཁ་ཅིག་ནི་ཝ་དང། ཅེ་སྤྱང་དང། ཕག་དང། བོང་བུ་དང། བ་ལང་དང། གླང་པོ་ཆེ་དང། རྟ་དང། རྔ་མོ་དང། རྐྱང་དང། མ་ཧེ་དང། རི་བོང་དང་
[048-246b5] གཡག་དང། བསེ་དང། རི་དྭགས་ལྡང་སྐོ་སྐ་ལ་སོགས་པའི་ཁ་གདོང་སྣ་ཚོགས་འཇིགས་སུ་རུང་བ། དངངས་པར་བྱེད་པ། མི་སྡུག་པ་དང་ལྡན་པ་དག་གོ་ཁ་ཅིག་ནི་སེངྒེ་དང། སྟག་དང། ཕག་
[048-246b6] རྒོད་དང། དྲེད་དང། སྤྲེའུ་དང། གཟིག་དང། བྱི་ལ་དང། ར་དང། ལུག་དང། སྦྲུལ་དང། ནེའུ་ལེ་དང། ཉ་དང། ཆུ་སྲིན་དང། ཆུ་སྲིན་བྱིས་པ་གསོད་དང། རུས་སྦལ་དང། བྱ་རོག་དང་བྱ་རྒོད་དང་
[048-246b7] འུག་པ་དང། ནམ་མཁའ་ལྡིང་ལྟ་བུའི་ལུས་དང་ལྡན་པ་དག་གོ་།ཁ་ཅིག་ནི་གཟུགས་མི་སྡུག་པ་དག་གོ་ཁ་ཅིག་ནི་མགོ་གཅིག་པ་དང་མགོ་གཉིས་པ་ནས་མགོ་བརྒྱ་སྟོང་གི་བར་དང་ལྡན་


[048-247a0] [247A] 
[048-247a1] ༄༅། །པ་དག་གོ་ཁ་ཅིག་ནི་མགོ་མེད་པའོ། །ཁ་ཅིག་ནི་ལག་པ་གཅིག་པ་ནས་ལག་པ་བརྒྱ་སྟོང་གི་བར་དང་ལྡན་པ་དག་གོ་ཁ་ཅིག་ནི་ལག་པ་མེད་པ་དག་གོ་ཁ་ཅིག་
[048-247a2] ནི་རྐང་པ་གཅིག་པ་ནས་རྐང་པ་བརྒྱ་སྟོང་གི་བར་དང་ལྡན་པ་དག་གོ་ཁ་ཅིག་ནི་རྐང་པ་མེད་པ་དག་གོ། ཁ་ཅིག་ནི་རྣ་བ་དང། ཁ་དང། སྣ་དང། མིག་དང། ལྟེ་བའི་བུང་བུ་ནས་སྦྲུལ་གདུག་
[048-247a3] པ་འབྱིན་ཏོ། །ཁ་ཅིག་ནི་རལ་གྲི་དང། མདའ་གཞུ་དང། མདུང་ཐུང་དང། རྩེ་གསུམ་ཁ་གདེང་དང། དགྲ་སྟ་དང། འཁོར་ལོ་དང། མདའ་བོ་ཆེ་དང། རྡོ་རྗེ་རྩེ་གཅིག་པ་དང། རྡོ་རྗེ་དང་བོང་
[048-247a4] བ་དང། མཚོན་རྩེ་གཅིག་པ་ལ་སོགས་པ་མཚོན་ཆ་སྣ་ཚོགས་གསེར་ཞིང་གར་བྱེད་ལ། བྱང་ཆུབ་སེམས་དཔའ་ལ་སྡིགས་མོ་བྱེད་དོ། །ཁ་ཅིག་ནི་མིའི་སོར་མོ་བཅད་ནས་ཕྲེང་བར་བརྒྱུས་ཏེ་
[048-247a5] ཐོགས་སོ། །ཁ་ཅིག་ནི། ཀེང་རུས་དང། ཐོད་པ་དང། ཕྲེང་བ་ལྟ་བུར་བརྒྱུས་ཏེ་ཐོགས་སོ། །ཁ་ཅིག་ནི་ལུས་སྦྲུལ་གདུག་པས་དཀྲིས་སོ་།ཁ་ཅིག་ནི་མགོ་ལ་ཞུགས་ལིང་མེ་ཅན་ཐོགས་ཏེ་
[048-247a6] གླང་པོ་དང། རྟ་དང། རྔ་མོ་དང། བ་ལང་དང། བོང་བུ་དང། མ་ཧེ་ལ་ཞོན་ནོ། །ཁ་ཅིག་ནི་སྤྱིའུ་ཚུགས་སུ་འདུག་ལ་ཁབ་ལྟ་བུའི་སྤུ་ཅན་དག་གོ་ཁ་ཅིག་ནི་བ་ལང་དང། བོང་བུ་དང་ཕག་རྒོད་
[048-247a7] དང། ནེའུ་ལེ་དང། ར་དང། ལུག་དང། བྱི་ལ་དང། སྤྲེའུ་དང་སྤྱང་གི་དང། ཅེ་སྤྱང་གི་སྤུ་ལྟ་བུ་དང་ལྡན་ལ། སྦྲུལ་གདུག་པ་སྐྱུག་ཅིང་ལྕགས་ཀྱི་ཐུ་ལུམ་མིད་པ་དང། མེ་འབྱིན་པ་དང་


[048-247b0] [247B] 
[048-247b1] ཟངས་འབར་བའི་ཆར་འབེབས་པ་དང། ལྕེ་འབེབས་པ་དང། རྡོ་རྗེའི་ལྕེ་འབེབས་པ་དང། ལྕགས་ཀྱི་བྱེ་མ་ཆེན་པོའི་ཆར་འབེབས་པ་དང། སྤྲིན་ནག་པོ་བསྡུས་ཏེ་རླུང་གི་ཆར་
[048-247b2] འབེབས་པ་དང། མདའི་སྤྲིན་བསྡུས་ཏེ་ཆར་དུ་འབེབས་པ་དང། མུན་ནག་སྟོན་པ་དང། སྒྲ་འབྱིན་ཅིང་བྱང་ཆུབ་སེམས་དཔའ་ལོགས་སུ་རྒྱུག་པ་དག་གོ། ཁ་ཅིག་ནི་ཞགས་པ་
[048-247b3] བསྐོར་བ་དང། རི་ཆེན་པོ་སྙིལ་བར་བྱེད་པ་དང། རྒྱ་མཚོ་ཆེན་པོ་འཁྲུག་པར་བྱེད་པ་དང། རི་ཆེན་པོ་ལས་མཆོང་བ་དང། རིའི་རྒྱལ་པོ་ལྷུན་པོ་སྒུལ་བ་དང། རྒྱུག་པ་དང། འབྲོས་པ་
[048-247b4] དང། ཡན་ལག་དང། ཉིང་ལག་འཐོར་བ་དང། ལུས་བསྐོར་བ་དང་གད་མོ་ཆེར་རྒོད་པ་དང། བྲང་རྡུང་བ་དང། བྲང་ལ་རྡེབ་པ་དང། མགོ་གསིག་པ་དང། མགོ་འབར་ཞིང་སྐྲ་གྱེན་དུ་
[048-247b5] འགྲེང་བ་དང། ཕན་ཚུན་ཤུགས་ཕྱུང་ཞིང་རྒྱུག་ཅིང་ཝའི་མིག་ལྟ་བུས་བྱང་ཆུབ་སེམས་དཔའ་ལ་འཇིགས་པར་བྱེད་དོ། །བུད་མེད་རྒན་མོ་དག་ཀྱང་དུ་ཞིང་བྱང་ཆུབ་སེམས་དཔའི་གན་
[048-247b6] དུ་ལྷགས་ཏེ་འདི་སྐད་དུ། ཀྱི་ཧུད་བུ། ཀྱི་ཧུད་ངའི་བུ། ལོངས་ཤིག། ལོངས་ལ་མྱུར་དུ་བྲོས་ཤིག་ཅེས་འཛེར་ཏོ། །སྲིན་མོའི་གཟུགས་དང། ཤ་ཟ་མོའི་གཟུགས་དང། ཡི་དྭགས་ལོང་བ་
[048-247b7] འཐེང་བོ། རྐེ་བ། བཀྲེས་པས་རིད་པ། ལག་པ་བསྒྲེང་བ། ཁ་གཅུས་བདག་ཀྱང་དུ་ཞིང་འཇིགས་པ་སྟོན་ཏེ། དངངས་པར་བྱེད་ཅིང་བྱང་ཆུབ་སེམས་དཔའི་མདུན་ན་རྒྱུག་གོ། བདུད་ཀྱི་དཔུང་འདུས་པ་


[048-248a0] [248A] 
[048-248a1] ༄༅། །པ་རྣམ་པ་དེ་ལྟ་བུ་དེས་དཔག་ཚད་བརྒྱད་ཅུ་ཁོ་ར་ཁོར་ཡུག་ཏུ་གང་བར་གྱུར་ཏོ། །བདུད་གཅིག་གི་ཇི་ལྟ་བ་དེ་བཞིན་དུ་སྟོང་གསུམ་གྱི་སྟོང་ཆེན་པོ་བྱེ་བ་ཕྲག་བརྒྱར་
[048-248a2] གཏོགས་བའི་བདུད་སྡིག་ཅན་རྣམས་ཀྱི་དཔུང་དག་གིས་ཐད་ཀ་དང་སྟེང་གང་བར་གྱུར་ཏོ། །དེ་ལ་འདི་སྐད་ཅེས་བྱ་སྟེ། གནོད་སྦྱིན་གྲུལ་བུམ་ལྟོ་འཕྱེ་ཆེན་པོའི་གཟུགས། །སྲིན་པོ་ཡི་
[048-248a3] དྭགས་ཤ་ཟའི་གཟུགས་དང་བཅས། །འཇིག་རྟེན་མི་སྡུག་དྲག་གཟུགས་ཇི་སྙེད་པ། །ཐམས་ཅད་སྒྱུ་ཡིས་དེང་ནི་སྤྲུལ་པ་བྱས། །མགོ་གཅིག་མགོ་གཉིས་མགོ་གསུམ་ལྡན་པ་ནས། །མགོ་
[048-248a4] སྟོང་བར་དུ་ལྡན་བཞིན་གནོད་སྦྱིན་མང། །ལག་གཅིག་ལག་གཉིས་ལག་གསུམ་ལྡན་པ་ནས། །ལག་སྟོང་བར་དུ་ལྡན་པ་རབ་ཏུ་མང། །རྐང་གཅིག་རྐང་གཉིས་རྐང་གསུམ་ལྡན་པ་ནས། །རྐང་
[048-248a5] སྟོང་བར་དུ་ལྡན་པ་གཞན་ཡང་མང། ཁ་བཞིན་སྔོ་ལ་ལུས་ནི་སེར་བ་དང། །ཁ་བཞིན་སེར་ལ་ལུས་ནི་སྔོ་བ་དང། །ཁ་བཞིན་དཀར་ལ་ལུས་ནི་ནག་པ་དང། ཁ་བཞིན་ནག་ལ་ལུས་ནི་
[048-248a6] དཀར་བ་དང། །ཁ་བཞིན་གཞན་ལ་ལུས་ཀྱང་གཞན་པ་དང། །དེ་འདྲའི་ཕྱག་བརྙན་དག་གི་དཔུང་རྣམས་ལྷགས། །སྟག་དང་སྦྲུལ་དང་ཕག་གི་གདོང་ཅན་དང། །གླང་པོ་རྟ་དང་བོང་བུ་རྔ་མོའི་
[048-248a7] གདོང། །སྤྲེའུ་དང་སེངྒེ་དྲེད་ཀྱི་གདོང་ཅན་དང། །དེ་འདྲའི་ཁ་གདོང་ལྡན་པའི་དཔུང་རྣམས་ལྷགས། །རལ་པ་བརྫེས་ལ་འཇིགས་པའི་གནོད་སྦྱིན་མང། །ལུག་མགོ་རུས་པ་འབར་འབུར་


[048-248b0] [248B] 
[048-248b1] །ལུས་ནི་མི་ཡི་ཁྲག་གིས་རབ་ཏུ་སྦགས། །གནོད་སྦྱིན་དེ་འདྲ་བ་དག་དེར་ཡང་ལྷགས། །རྐང་པ་དག་ནི་དགོ་བའི་རྐང་པ་འདྲ། །མིག་གི་འབྲས་བུ་སྤྲེའུ་མིག་དང་མཚུངས། །མཆེ་བ་དག་ནི་གླང་
[048-248b2] པོའི་མཆེ་བ་འདྲ། །ཁ་གདོང་དེ་འདྲའི་དཔུང་རྣམས་དེར་ཡང་ལྷགས། །ལུས་ཀྱི་དབྱིབས་ནི་ཆུ་སྲིན་འདྲ་བ་སྟེ། །མིག་གི་འབྲས་བུ་གཉིས་ནི་རབ་ཏུ་འབར། །རྣ་བ་དག་ནི་ར་ཡི་རྣ་བ་འདྲ། །ཁ་གདོང་དེ་
[048-248b3] འདྲའི་དཔུང་རྣམས་དེར་ཡང་ལྷགས། །ཁ་ཅིག་དག་ནི་ལག་ན་དབྱུག་པ་ཐོགས། །ཐོབ་མདུང་ཐུང་རྩེ་གསུམ་ལག་ན་ཐོགས། །ཁ་ཅིག་རི་བོ་ལྷུན་པོ་ལག་ན་ཐོགས། །འཇིགས་སུ་རུང་བའི་གཟུགས་ཅན་
[048-248b4] གནོད་སྦྱིན་ལྷགས། །གཤོལ་ཐོགས་འཁོར་ལོ་ཐོགས་ཤིང་མིག་བསྒྱུར་ཅིང། །རི་རྩེ་ཆེན་པོ་ལག་ན་ཐོགས་པ་དང། །རླུང་དང་རྡོ་དང་གནམ་ལྕགས་རབ་འབེབས་ཤིང། །གནོད་སྦྱིན་འཇིགས་སུ་
[048-248b5] རུང་བ་དེར་ཡང་ལྷགས། །རླུང་ནི་རབ་ཏུ་གཏོང་ཞིང་ཆར་ཡང་འབེབས། །བརྒྱ་ཕྲག་སྟོང་གི་གློག་ཀྱང་རབ་ཏུ་འབྱིན། །འབྲུག་གི་སྒྲ་ཡང་སྒྲོག་ཅིང་ཤིང་ལྗོན་སྒྱེལ། །བྱང་ཆུབ་ཤིང་གི་ལོ་མ་ཙམ་མི་
[048-248b6] གཡོ༑ ༑ཆར་པ་རབ་ཏུ་འབེབས་ཤིང་རླུང་ཡང་གཏོང། །ཆུ་བོ་འབེབས་ཤིང་ཆུ་ཡིས་ས་ཡང་གང། །དེ་ལྟར་འཇིགས་སུ་རུང་བ་མཚན་མོ་བྱུང། །དེ་ཡི་ནུབ་མོ་སེམས་མེད་ཤིང་ཡང་སྒྱེལ། །
[048-248b7] ཐམས་ཅད་དབྱིབས་མི་སྡུག་ཅིང་གཟུགས་མི་སྡུག་འཇིགས་པའི་གཟུགས་ལྡན་དེ་དག་མཐོང་ནས་ཀྱང། །ཡོན་ཏན་མཚན་དང་གཟི་བརྗིད་ལྡན་པ་པོ། །ལྷུན་པོ་ལྟ་བུར་སེམས་ནི་གཡོ་བ་མེད། །


[048-249a0] [249A] 
[048-249a1] ༄༅། །སྒྱུ་མ་འདྲ་ཞིང་རྨི་ལམ་མཚུངས་པ་དང། །སྤྲིན་དང་འདྲ་བར་ཆོས་རྣམས་ཀུན་ལ་རྟོག་དེ་ལྟར་ཆོས་ཀྱི་ཚུལ་ལ་རྟོག་པས་ན། །ལེགས་གནས་བསམ་གཏན་བྱེད་
[048-249a2] ཅིང་ཆོས་ལ་གནས། །གང་ཞིག་ང་དང་ང་ཡི་སྙམ་སེམས་ཤིང་།དངོས་དང་ལུས་ལ་ཡང་དག་མངོན་ཞེན་པ། །མི་མཁས་འཛིན་པར་གནས་དེས་མཐོང་ནས་ནི། །འཇིགས་པར་གྱུར་
[048-249a3] ཅིང་བདག་ཀྱང་རབ་ཏུ་མྱོས། །ཤཱཀྱའི་སྲས་པོས་ཆོས་རྣམས་བརྟེན་བྱུང་བ། །དངོས་པོ་མེད་པའི་ངོ་བོ་ཉིད་དུ་རྟོགས། །ནམ་མཁའ་ལྟ་བུའི་སེམས་དང་རབ་ཏུ་ལྡན། །དཔུང་བཅས་གཡོ་སྒྱུ་
[048-249a4] མཐོང་ཡང་མྱོས་པ་མེད། །དགེ་སློང་དག་དེ་ལྟར་བདུད་སྡིག་ཅན་གྱི་བུ་སྟོང་པོ་དེ་དག་གི་ནང་ནས་དེད་དཔོན་ལ་སོགས་པ་བདུད་ཀྱི་བུ་གང་དག་བྱང་ཆུབ་སེམས་དཔའ་ལ་མངོན་པར་དད་
[048-249a5] པ་དེ་དག་ནི་བདུད་ཀྱི་གཡས་རོལ་ཏུ་འཁོད་པར་གྱུར་ཏོ། །གང་དག་བདུད་ཀྱི་ཕྱོགས་བྱེད་པ་དེ་དག་ནི་བདུད་སྡིག་ཅན་གྱི་གཡོན་རོལ་ཏུ་འཁོད་པར་གྱུར་ཏོ། །དེ་ནས་བདུད་སྡིག་ཅན་གྱིས་
[048-249a6] རང་གི་བུ་དེ་དག་ལ་སྨྲས་པ། ཡུ་བུ་ཅག་ཅི་འདྲ་བའི་དཔུང་གིས་བྱང་ཆུབ་སེམས་དཔའ་གདུལ་བར་བྱ། །དེ་ན་གཡས་རོལ་ནས་བདུད་ཀྱི་བུ་དེད་དཔོན་ཞེས་བྱ་བས་ཕ་ལ་ཚིགས་སུ་བཅད་དེ་
[048-249a7] སྨྲས་པ༑ ཀླུ་ཡི་དབང་པོ་གཉིད་ལོག་སློང་འདོད་དང། །གླང་པོའི་དབང་པོ་གཉིད་ལོག་སློང་འདོད་དང། །རི་དྭགས་རྒྱལ་པོ་གཉིད་ལོག་སློང་འདོད་པ། །དེ་ནི་མི་དབང་ལེགས་གནས་སློང་


[048-249b0] [249B] 
[048-249b1] །གཡོན་རོལ་ནས་བདུད་ཀྱི་བུ་བློ་གྲོས་ངན་པ་ཞེས་བྱ་བ་དེས་འདི་སྐད་ཅེས་སྨྲས་སོ། །བལྟས་པ་ཙམ་གྱིས་སྙིང་ཡང་རབ་ཏུ་འགས་འགྱུར་ལ། །འཇིག་རྟེན་དག་ན་སྙིང་པོ་ལྡན་
[048-249b2] པའི་ཤིང་ཆེན་འགས། །བདག་གིས་ལྟ་བས་ཕོག་ན་འགྲོ་བ་འཆིས་ཕོག་ལྟར། །འཚོ་བར་འགྱུར་བའི་མཐུ་ནི་དེ་ལ་ག་ལ་མཆིས། །གཡས་རོལ་ནས་དབྱངས་སྙན་ཅེས་བྱ་བས་སྨྲས་
[048-249b3] པ༑ བལྟས་པ་ཙམ་གྱིས་ཤིང་ཡང་འགས་ན་མི་རྣམས་ལ། །བདག་སྒྲིམ་ཅི་དགོས་ཞེས་སྨྲས་སྙིང་པོ་ག་ལ་ཡོད། །གལ་ཏེ་བལྟས་པས་རི་བོ་ལྷུན་པོ་འཇིག་འགྱུར་ཡང། །དེ་ཡི་མདུན་དུ་
[048-249b4] ཁྱོད་ནི་མིག་འབྱེད་ཡོང་མི་ནུས། །གཞན་ཡང་མི་གང་རྒྱ་མཚོ་ལག་པ་གཉིས་ཀྱིས་རྒལ་འདོད་ཅིང། །དེ་ཡི་ཆུ་ཡི་བརྔུབས་ཏེ་འཐུང་བར་ནུས་འགྱུར་གྱི། །དེ་ཡི་ཁ་བཞིན་དྲི་མ་མེད་ལ་
[048-249b5] མངོན་སུམ་དུ། །ལྟ་བ་དེ་ནི་དེ་བས་སྡུག་བསྔལ་ཆེ་ཞེས་སྨྲས་།གཡོན་རོལ་ནས་ལག་བརྒྱ་པ་ཞེས་བྱ་བས་སྨྲས་པ། བདག་གི་ལུས་འདི་ལག་པ་བརྒྱ་མཆིས་པ། །གཅིག་གིས་ཀྱང་ནི་
[048-249b6] མདའ་བརྒྱ་འཕངས་བགྱིས་ཏེ། །དགེ་སྦྱོང་དེ་ཡི་ལུས་ནི་དབུག་པར་བགྱི། །ཡབ་ཅིག་བདེར་འགྱུར་མ་བཤོལ་ཁྱོད་གཤེགས་ཤིག་གཡས་རོལ་ནས་བློ་བཟང་པོ་ཞེས་བྱ་བས་སྨྲས་པ། བ་
[048-249b7] སྤུ་རྣམས་ཀྱང་ཅི་ཕྱིར་ལག་པ་མིན། །ལག་པ་བརྒྱ་དང་ཁྱད་པར་ཅི་ཞིག་ཡོད། །ལག་པ་རེ་རེར་དེ་ལྟར་མདུང་ཡོད་ཀྱང། །དེ་དག་གིས་ཀྱང་དེ་ལ་ཅི་མི་ནུས། །ཅིའི་ཕྱིར་ཞེ་ན། དེས་ནི་འཇིག་རྟེན་


[048-250a0] [250A] 
[048-250a1] ༄༅། །འདས་པའི་བྱམས་པ་བསྒོམས། །བྱམས་ལྡན་ཐུབ་པ་དེ་ཡི་སྐུ་ལ་ནི། །དུག་དང་ཚོན་དང་མེ་ཡིས་མི་ཚུགས་ཏེ། །མཚོན་ཆ་འཕངས་པ་ཐམས་ཅད་མེ་ཏོག་འགྱུར།།
[048-250a2] གཞན་ཡང་མཁའ་དང་ས་དང་ཆུ་ལ་སྟོབས་ལྡན་གང། །མིའམ་གནོད་སྦྱིན་རལ་གྲི་དགྲ་སྟ་ཐོགས། །མི་དབང་བཟོད་པའི་སྟོབས་ལྡན་དེ་དྲུང་ཕྱིན། །སྟོབས་ཆེན་སྟོབས་ལྡན་དེ་ཀུན་
[048-250a3] སྟོབས་ཆུང་འགྱུར། །གཡོན་རོལ་ནས་གཟི་བརྗིད་དྲག་ཤུལ་ཅན་ཞེས་བྱ་བས་སྨྲས་པ། བདག་ནི་དེ་ཡི་ལུས་བཟང་གི་ཁོང་དུ་ཞུགས་ཏེ་བསྲེག་པར་བགྱི། །འབྲོག་གི་མེ་ལྟར་ཆུང་དུ་
[048-250a4] ཡིས༑ ༑རྐང་དང་བཅས་པའི་ཤིང་ཡང་བསྐམ། །གཡས་རོལ་ནས་མི་བཟང་གིས་སྨྲས་པ། ཁྱོད་ནི་རི་རབ་ས་ཡི་ནང་ཞུགས་ཏེ། །ཐམས་ཅད་མ་ལུས་སྲེག་པར་ནུས་གྱུར་ཀྱང། །ཁྱོད་
[048-250a5] དང་འདྲ་བ་གངྒཱའི་བྱེ་སྙེད་ཀྱིས། །རྡོ་རྗེའི་ཐུགས་ལྡན་དེ་ནི་སྲེག་མི་ནུས། །གཞན་ཡང༑ རི་བོ་ཐམས་ཅད་འགུལ་ཡང་སྲིད་།རྒྱ་མཚོ་ཆེན་པོ་ཟད་ཀྱང་སྲིད། །ཉི་ཟླ་ས་ལ་ལྷུང་ཡང་སྲིད། །ས་
[048-250a6] ནི་ཞུ་བར་འགྱུར་ཡང་སྲིད། །འཇིག་རྟེན་དོན་དུ་རྩོམ་མཛད་པ་།ཐུགས་དམ་ངེས་པར་མཛད་པ་པོ། །བྱང་ཆུབ་དམ་པ་མ་ཐོབ་པར་།ཤིང་ཆེན་དྲུང་ནས་བཞེངས་མི་སྲིད། །གཡོན་རོལ་
[048-250a7] ནས་ལག་རིང་གིས་བསྒྱིངས་ཏེ་སྨྲས་པ། ཁྱོད་ཀྱི་གནས་འདིར་མཆིས་བཞིན་དུ། །བདག་གི་སུག་པས་ཉི་མ་དང། །ཟླ་བ་སྐར་མ་རྣམས་ཀྱི་གནས། །ཐམས་ཅད་རབ་ཏུ་མཉེ་བར་བགྱི། །


[048-250b0] [250B] 
[048-250b1] །ཚུལ་དུ་ཤིས་པར་ཆབ་ཀྱང་བླང། །ཡབ་ཅིག་དགེ་སྦྱོང་དེ་བཟུང་སྟེ། །རྒྱ་མཚོའི་ཕ་རོལ་དོར་བར་བགྱི། །ཡབ་ཅིག་དཔུང་འདི་གཞག་ཏུ་གསོལ། །ཁྱོད་ནི་ཐུགས་
[048-250b2] ངན་ཆེ་མ་མཛད། །བྱང་ཆུབ་ཤིང་དེ་དྲུངས་ཕྱུང་སྟེ། །སུག་པས་ཕྱོགས་ཕྱོགས་གཏོར་བར་བགྱིད། །གཡས་རོལ་ནས་དད་བ་ཐོབ་བས་སྨྲས་པ། གལ་ཏེ་ཁྱོད་ནི་དྲེགས་བསྒྱིངས་ཏེ། །ལྷ་དང་
[048-250b3] ལྷ་མིན་དྲི་ཟར་བཅས། །ས་དང་རི་དང་རྒྱ་མཚོར་བཅས། །དེ་དག་ལག་པས་ཕྱེར་རློག་ཀྱང། །ཁྱོད་དང་འདྲ་བ་སྟོང་ཕྲག་ནི་།གངྒཱའི་བྱེ་མ་སྙེད་རྣམས་ཀྱིས། །བྱང་ཆུབ་སེམས་དཔའ་ཤེས་རབ་
[048-250b4] ཅན༑ ༑དེ་ཡི་བ་སྤུ་གཡོ་མི་ནུས། །གཡོན་རོལ་ནས་འཇིགས་བྱེད་ཀྱིས་སྨྲས་པ། དཔུང་གི་ནང་ན་བཞུགས་བཞིན་དུ། །ཡབ་ཁྱོད་ཅི་སླད་རབ་ཏུ་བསྙེངས། །དེ་ལ་དཔུང་གྲོགས་ག་ལ་མཆིས་
[048-250b5] ཅི་སླད་ཁྱོད་འདིར་དེ་ལ་བསྙེངས། །གཡས་རོལ་ནས་བློ་གྲོས་རྩེ་གཅིག་གིས་སྨྲས་པ། འཇིག་རྟེན་དག་ན་ཉི་ཟླ་དཔུང་མ་མཆིས་།འཁོར་ལོས་བསྒྱུར་དང་སེངྒེ་དཔུང་མ་མཆིས། །བྱང་ཆུབ་
[048-250b6] སེམས་དཔའ་འདི་ནི་དཔུང་མ་མཆིས། །འོན་ཀྱང་གཅིག་པུས་བདུད་ནི་གཞོམ་པར་སྤྱོད། །གཡོན་རོལ་ནས་གླགས་ལྟས་སྨྲས་པ། མདུང་ཐུང་རྩེ་གསུམ་དབྱུག་ཏོ་རལ་གྲི་རྟ། །གླང་
[048-250b7] པོ་ཤིང་རྟ་རྐང་ཐང་མ་མཆིས་པ། །དགེ་སྦྱོང་གཅིག་པུ་མཆིས་བ་དེ་བདག་གིས། །དོ་མོད་དགུམ་གྱི་ཅུང་ཟད་མ་བསྙེངས་ཡབ། །གཡས་རོལ་ནས་བསོད་ནམས་བརྒྱན་གྱིས་སྨྲས་


[048-251a0] [251A] 
[048-251a1] ༄༅། །སྨྲས་པ༑ སྲེད་མེད་བུ་ལྟར་མི་ཕྱེད་མི་ཤིགས་སྐུ་དང་ལྡན། །བཟོད་སྟོབས་གོ་མནབས་བརྩོན་འགྲུས་བརྟན་པའི་རལ་གྲི་མདའ་།རྣམ་པར་ཐར་གསུམ་བཞོན་པ་
[048-251a2] ཤེས་རབ་གཞུ་ལགས་ཡབ། །བསོད་ནམས་སྟོབས་ཀྱིས་དེ་ནི་བདུད་ཀྱི་དཔུང་ལས་རྒྱལ། །གཡོན་རོལ་ནས་ཕྱིར་མི་ལྡོག་པས་སྨྲས་པ། འབྲོག་མེ་རྩྭ་ལ་ཚིག་པ་ཕྱིར་མི་ལྡོག་ལོབས་
[048-251a3] པས་འཕངས་པའི་མདའ་ཡང་ཕྱིར་མི་ལྡོག་མཁའ་ལས་རྡོ་རྗེ་འབབ་པར་ཕྱིར་མི་ལྡོག་ཤཱཀྱའི་བུ་ལས་མ་རྒྱལ་བདག་གནས་མེད་།གཡས་རོལ་ནས་ཆོས་འདོད་ཀྱིས་སྨྲས་པ་
[048-251a4] གཤེར་བའི་རྩྭ་དང་ཕྲད་ན་མེ་ཡང་ལྡོག་བྲག་གི་རྩེ་མོར་བབ་ན་མདའ་ཡང་ལྡོག་རྡོ་རྗེ་སར་བབ་དེ་ནས་གང་དུ་འགྲོ། ཞི་པ་བདུད་རྩི་མ་ཐོབ་དེ་མི་ལྡོག་ཅིའི་ཕྱིར་ཞེ་ན། ཡབ་ཅིག་བར་
[048-251a5] སྣང་ལ་ནི་རི་མོ་བྲི་བར་ནུས་ཀྱང་གདའ། །སེམས་ཅན་ཇི་སྙེད་ཀུན་གྱི་སེམས་ནི་གཅིག་བསྡུར་ནུས་ཀྱང་གདའ། །ཡབ་ཅིག་ཉི་ཟླ་རླུང་ནི་ཞགས་པས་བཅིང་དུ་ནུས་ཀྱང་གདའ། །བྱང་
[048-251a6] ཆུབ་སེམས་དཔའ་བྱང་ཆུབ་སྙིང་པོ་ལས་ནི་བསྐྱོད་མི་ནུས། །གཡོན་རོལ་ནས་ཉེ་བར་མ་ཞི་བས་སྨྲས་པ། ལྟ་བའི་གདུག་པ་ཆེན་པོས་ལྷུན་པོ་བསྲེག་པར་བགྱི། །རྒྱ་མཚོ་ཆེན་པོ་
[048-251a7] རྣམས་ཀྱི་ཆབ་ཀྱང་ཐལ་བར་བགྱི། །བདག་གིས་དོ་མོད་དེ་གཉིས་ཐལ་བར་བརླག་པར་བགྱི། །ཡབ་ཅིག་བྱང་ཆུབ་དང་ནི་དགེ་སྦྱོང་གཟིགས་སུ་གསོལ། །གཡས་རོལ་ནས་དོན་གྲུབ་


[048-251b0] [251B] 
[048-251b1] གལ་ཏེ་དུག་གིས་འདི་ཀུན་གང་གྱུར་ལ། །སྟོང་གསུམ་དམ་པ་རབ་ཏུ་འབར་གྱུར་ཀྱང། །ཡོན་ཏན་འབྱུང་གནས་ཀྱིས་ནི་གཟིགས་ཙམ་གྱིས། །དུག་ནི་དུག་མ་ཡིན་པར་
[048-251b2] རབ་ཏུ་འགྱུར། །སྲིད་པ་གསུམ་ན་གདུག་པ་དྲག་པོ་ནི། །འདོད་ཆགས་ཞེ་སྡང་དེ་བཞིན་གཏི་མུག་སྟེ། །དེ་དག་དེ་ཡི་སྐུ་དང་ཐུགས་ལ་མེད། །མཁའ་ལ་རྫབ་དང་རྡུལ་ནི་མེད་པ་བཞིན། །
[048-251b3] སྐུ་དང་གསུང་དང་ཐུགས་ཀྱང་རབ་ཏུ་དག་སེམས་ཅན་ཀུན་ལ་བྱམས་པའི་ཐུགས་དང་ལྡན། །དེ་ལ་མཚོན་དང་དུག་གིས་ཡོང་མི་ཚུགས་།དེ་བས་ཡབ་ཅིག་ཐམས་ཅད་བཟློག་ཏུ་
[048-251b4] གསོལ༑ ༑གཡོན་རོལ་ནས་དགའ་བ་ཆགས་པས་སྨྲས་པ། བདག་གིས་སིལ་སྙན་སྟོང་དག་རབ་བགྱིས་ཏེ། །ལྷ་ཡི་བུ་མོ་བརྒྱན་པ་བྱེ་སྟོང་གིས། །ཆགས་པར་བགྱིས་ཏེ་གྲོང་ཁྱེར་
[048-251b5] མཆོག་ཏུ་བཀྲི། །འདོད་ལ་དགའ་བར་ཁྱོད་ཀྱི་དབང་དུ་བགྱི། །གཡས་རོལ་ནས་ཆོས་དགས་སྨྲས་པ། དེ་འདིར་རྟག་ཏུ་ཆོས་ལ་དགྱེས་པས་དགྱེས། །བསམ་གཏན་དགྱེས་ཤིང་བདུད་རྩི་
[048-251b6] དོན་ལ་དགྱེས། །སེམས་ཅན་ཐར་པར་མཛད་དང་བྱམས་ལ་དགྱེས། །འདོད་ཆགས་དགའ་ལ་དེ་ནི་དགྱེས་མི་མཛད། །གཡོན་རོལ་ནས་རླུང་གི་ཤུགས་ཞེས་བྱ་བས་སྨྲས་པ། བདག་གི་
[048-251b7] ཤུགས་ཀྱིས་ཉི་ཟླ་མིད་བགྱིས་ལ། །ནམ་མཁའ་ལས་ནི་རླུང་ཡང་རབ་བཏང་ཞིང། །ཡབ་ཅིག་དོ་མོད་དགེ་སྦྱོང་བཟུང་ནས་ནི། །རླུང་གིས་ཕུབ་མ་བཞིན་དུ་གཏོར་བར་བགྱི། །གཡས་རོལ་ནས་


[048-252a0] [252A] 
[048-252a1] ༄༅། །བདུད་ཀྱི་བུ་བློ་གྲོས་མི་གཡོ་བ་ཞེས་བྱ་བ་དེས་འདི་སྐད་ཅེས་སྨྲས་སོ། །ཇི་ལྟར་ཁྱོད་ཀྱི་ཤུགས་མགྱོགས་དྲག་པ་ལྟར་།གལ་ཏེ་ལྷ་དང་མི་རྣམས་དེ་འདྲར་འགྱུར། །
[048-252a2] དེ་དག་ཐམས་ཅད་གཅིག་ཏུ་འདུས་པས་ཀྱང། །ཟླ་མེད་གང་ཟག་དེ་ལ་གནོད་མི་ནུས། །གཡོན་རོལ་ནས་ཚངས་པའི་བློ་གྲོས་ཀྱིས་སྨྲས་པ་དེ་འདྲའི་དྲག་པོ་ཕལ་ཆེར་གྱུར་ཀྱང་ནི། །ཁྱོད་
[048-252a3] ཀྱི་ང་རྒྱལ་ཅུང་ཟད་འཇོམས་མི་ནུས། །བགྱི་བ་ཐམས་ཅད་མང་པོས་འགྲུབ་ལགས་ན། །གཅིག་པུས་ཁྱོད་ལ་ཅི་བགྱི་སྨོས་ཅི་འཚལ། །གཡས་རོལ་ནས་སེངྒེའི་བློ་གྲོས་ཀྱིས་སྨྲས་པ་
[048-252a4] ས་ལ་སེངྒེ་ཁྱུས་འཁོད་སྔོན་མ་བྱུང། །ལྟ་བའི་གདུག་པ་དག་ཀྱང་ཁྱུས་མི་འཁོད། །གཟི་ལྡན་བདེན་པ་ཕ་རོལ་གནོན་པ་པོ་།སྐྱེས་བུ་ཁྱུ་མཆོག་རྣམས་ཀྱང་ཁྱུས་མི་འཁོད། །གཡོན་
[048-252a5] རོལ་ནས་ཐམས་ཅད་དུ་གདོལ་བ་ཞེས་བྱ་བས་སྨྲས་པ། ཇི་ལྟར་ཁྱོད་ཀྱི་སྲས་པོ་བརྩོན་འགྲུས་དང། །ཤུགས་དང་སྟོབས་དང་ལྡན་པ་སྒྲ་སྒྲོག་པ། །ཚིག་འབར་དེ་འདྲ་ཡབ་ཀྱིས་སྔོན་
[048-252a6] གསན་ཏམ། །མྱུར་དུ་དགེ་སྦྱོང་དེ་ནི་གཞོམ་དུ་བཞུད། །གཡས་རོལ་ནས་སེངྒེ་སྒྲ་སྒྲོག་ཅེས་བྱ་བས་སྨྲས་པ། ནགས་ཚལ་དག་གི་ཁྲོད་ན་ཝ་མང་པོས། །སེངྒེ་མེད་པ་དེ་ན་སྒྲ་ཡང་སྒྲོག་
[048-252a7] སེངྒེས་སྒྲ་བསྒྲགས་འཇིགས་པ་ཐོས་པ་དང། །སྐྲག་ནས་ཕྱོགས་ཕྱོགས་དག་ཏུ་རབ་ཏུ་འབྲོས། །དེ་ལྟར་བདུད་བུ་མི་མཁས་འདི་དག་ཀྱང། །མི་མཆོག་གསུང་ནི་མ་ཐོས་དེ་བར་དུ། །


[048-252b0] [252B] 
[048-252b1] །མི་ཡི་སེངྒེས་གསུང་བསྒྲགས་འབྲོས་པར་འགྱུར། །གཡོན་རོལ་ནས་ཉེས་པར་བསམ་པ་སེམས་པས་སྨྲས་པ། བདག་གིས་གང་བསམ་མྱུར་དུ་འདིར་
[048-252b2] འགྲུབ་ན། །དེ་ནི་ཅི་སླད་དཔུང་ཚོགས་འདི་མི་ལྟ། །གང་ཕྱིར་ལངས་ཏེ་མྱུར་དུ་མི་འབྲོས་པས། །དེ་ནི་གླེན་པ་ཆོ་ག་མ་འཚལ་བ་།གཡས་རོལ་ནས་དོན་ལེགས་པར་བསམ་པ་སེམས་པ་ཞེས་
[048-252b3] བྱ་བས་སྨྲས་པ། དེ་ནི་མི་གླེན་ཕ་རོལ་གནོན་པ་སྟེ། །ཁྱེད་ཅག་གླེན་ཞིང་ཤིན་ཏུ་མ་བསྡམས་པ། །ཁྱེད་ཀྱིས་དེ་ཡི་མཐུ་རྩལ་ཡོང་མི་ཤེས། །དེ་ཡི་ཤེས་རབ་སྟོབས་ཀྱིས་ཐམས་ཅད་ཕམ། །
[048-252b4] བདུད་ཀྱི་བུ་ནི་གངྒཱའི་བྱེ་མ་སྙེད། །ཁྱེད་ཅག་རྣམས་ཀྱིས་དེ་འདྲའི་མཐུ་རྩལ་ཅན། །དེ་ཡི་བ་སྤུ་གཅིག་ཀྱང་གཡོ་མི་ནུས་།གསད་པར་བསམ་པ་མི་འགྲུབ་སྨོས་ཅི་དགོས། །ཁྱོད་ནི་དེ་ལ་
[048-252b5] ཡིད་ཀྱིས་གནོད་མེ་སེམས། །གུས་དང་བཅས་བར་དད་པའི་སེམས་སུ་གྱིས་།འདི་ནི་སྲིད་གསུམ་རྒྱལ་པོར་གྱུར་པས་ན། །འཐབ་མོ་མ་བྱེད་པར་ནི་སླར་ལོག་ཅིག་དེ་བཞིན་དུ་
[048-252b6] སྦྱར་ཏེ་དེ་ལྟར་བདུད་ཀྱི་བུ་དཀར་པོའི་ཕྱོགས་པ་དང། ནག་པོའི་ཕྱོགས་པ་སྟོང་དུ་ཚང་བ་དེ་དག་ཐམས་ཅད་ཀྱིས་སོ་སོ་ནས་བདུད་སྡིག་ཅན་ལ་ཚིགས་སུ་བཅད་དེ་སྨྲས་སོ། །དེ་ནས་
[048-252b7] བདུད་སྡིག་ཅན་གྱིས་སྡེ་དཔོན་སྡེ་བཟང་པོ་ཞེས་བྱ་བ་དེས་བདུད་སྡིག་ཅན་ལ་ཚིགས་སུ་བཅད་དེ་སྨྲས་པ། གང་དག་ཁྱོད་ཀྱི་རྗེས་འབྲང་བརྒྱ་བྱིན་དང། །སྐྱོང་དང་མི་འམ་ཅི་ཡི་ཚོགས་


[048-253a0] [253A] 
[048-253a1] ༄༅། །རྣམས་དང། །ལྷ་མིན་དབང་དང་མཁའ་ལྡིང་དབང་པོ་རྣམས། །ཐལ་མོ་སྦྱར་ཏེ་དེ་ལ་ཕྱག་འཚལ་ན། །ཁྱོད་ཀྱི་རྗེས་སུ་འབྲང་བ་མ་ལགས་པ། །ཚངས་པ་འོད་གསལ་
[048-253a2] ལྷ་ཡི་བུ་རྣམས་དང། །གནས་གཙང་རིས་ཀྱི་ལྷ་རྣམས་དེ་དག་ཀུན་།དེ་ལ་ཕྱག་འཚལ་བ་ནི་སྨོས་ཅི་འཚལ། །ཁྱོད་ཀྱི་སྲས་པོ་ཤེས་རབ་ཅན། །སྟོབས་དང་ལྡན་ཞིང་ཡིད་གཞུངས་པ། །དེ་
[048-253a3] དག་བྱང་ཆུབ་སེམས་དཔའ་ལ། །སྙིང་དང་མཐུན་གྱུར་ཕྱག་འཚལ་ལོ། །དཔག་ཚད་བརྒྱད་ཅུར་ཁྱབ་པ་ཡི། །གནོད་སྦྱིན་ལ་སོགས་བདུད་དཔུང་འདི། །ཕལ་ཆེར་རབ་ཏུ་དང་ཡིད་ཀྱིས། །
[048-253a4] ཀུན་ཀྱང་ཉེས་པ་མེད་ལ་ལྷ། །འཇིགས་སུ་རུང་ཞིང་དྲག་བསྒྱུར་བ། །དཔུང་ཚོགས་མི་བཟད་འདི་གཟིགས་ནས། །ངོ་མཚར་མ་གྱུར་ཞུམ་མི་མངའ། །ངེས་པར་དོ་མོད་འདི་རྒྱལ་འགྱུར། །
[048-253a5] གང་ན་དཔུང་འདི་གནས་པ་དེར། །ཝ་དང་འུག་པ་སྒྲ་འབྱིན་ལ་།བྱ་རོག་བོང་བུ་སྒྲ་འབྱིན་པས། །མྱུར་དུ་སླར་ནི་ལྡོག་པའི་རིགས་།བྱང་ཆུབ་སྙིང་པོར་གཟིགས་སུ་གསོལ། །པ་ཏ་ཀུན་
[048-253a6] ཏ་ངང་པ་དང། །ཁུ་བྱུག་རྨ་བྱ་མངོན་བསྐོར་བས། །ངེས་པར་དོ་མོད་འདི་རྒྱལ་འགྱུར། །གང་ན་དཔུང་འདི་གནས་པ་དེར། །རྡུལ་དང་སྣག་ཚའི་ཆར་འབབ་ལ། །ས་དཀྱིལ་མེ་ཏོག་ཆར་
[048-253a7] འབབ་པས། །བདག་གི་ཚིག་བཞིན་ལྡོག་པའི་རིགས། །གང་ན་དཔུང་འདི་གནས་པ་དེ། །གཤང་གཤེང་གྱུར་ཅིང་ཚེར་མས་གང། །ས་དཀྱིལ་དྲི་མེད་གསེར་གྱུར་པས། །ཤེས་རབ་ཅན་


[048-253b0] [253B] 
[048-253b1] །གལ་ཏེ་མི་འདོད་སྔར་རྨིས་པའི། །རྨི་ལམ་དེ་དག་མངོན་སུམ་འགྱུར། །དྲང་སྲོང་རྣམས་ཀྱི་ཡུལ་བརླག་པ་།དེ་བཞིན་དཔུང་འདི་ཐལ་བར་རློག་རྒྱལ་པོ་འགྲོ་བ་དྲང་
[048-253b2] སྲོང་མཆོག་ཚངས་པས་བྱིན་གྱིས་ཁྲོས་བྱས་པས། །དནྡ་ཀ་ཡི་ནགས་ཚལ་ཚིག་ལོ་མང་ཞིག་ཏུ་རྩྭ་མ་སྐྱེས། །དྲང་སྲོང་བརྟུལ་ཞུགས་སྤྱོད་པ་པོ། །དཀའ་ཐུབ་ལྡན་པའི་འཇིག་རྟེན་ན།།
[048-253b3] ཇི་སྙེད་འཁོད་པ་ཀུན་གྱི་མཆོག་འབྱུང་པོ་ཀུན་ལ་མི་འཚེ་འདི་།གང་གི་ལུས་ལ་མཚན་རབ་འབར། །ཁྱིམ་ནས་ཀྱང་ནི་བྱུང་བ་དེར་།ཉོན་མོངས་ཕམ་བྱས་འཚང་རྒྱ་ཞེས། །ཁྱོད་ཀྱིས་
[048-253b4] སྔོན་ཆད་མ་གསན་ནམ། །རྒྱལ་སྲས་རྣམས་ཀྱིས་མཆོད་དོན་དུ་།འབྱོར་པ་འདི་འདྲ་འདི་དག་སྤྲུལ། །དེ་བས་ངེས་པར་སེམས་ཅན་མཆོག་།སྦྱིན་སྲེག་དམ་པ་ལེན་པར་འགྱུར། །འདི་
[048-253b5] ཡི་མཛོད་སྤུ་དྲི་མེད་པ། །བྱེ་བ་ཁྲག་ཁྲིག་ཞིང་དུ་མཛེས། །དེ་ཡིས་བདག་ཅག་མོག་མོག་བགྱིས། །བདུད་དཔུང་དེས་བཅོམ་གདོན་མི་འཚལ་།སྲིད་པའི་རྩེ་གནས་ལྷ་རྣམས་ཀྱིས། །དེ་ཡི་སྤྱི་གཙུག་
[048-253b6] བལྟར་མི་ནུས། །ངེས་པར་གཞན་གྱིས་མ་བསྟན་པར། །ཐམས་ཅད་མཁྱེན་ཉིད་ཐོབ་པར་འགྱུར། །ཇི་ལྟར་ལྷུན་པོ་ཁོར་ཡུག་དང། །ཉི་ཟླ་བརྒྱ་བྱིན་ཚངས་པ་དང། །ཤིང་ལྗོན་རྣམས་དང་
[048-253b7] རི་མཆོག་ཀུན། །ས་དཀྱིལ་ཕྱག་འཚལ་བགྱིད་ལས་ན། །བསོད་ནམས་སྟོབས་ཅན་ཤེས་རབ་སྟོབས། །ཡེ་ཤེས་སྟོབས་ཅན་བཟོད་པའི་སྟོབས་།བརྩོན་འགྲུས་སྟོབས་དང་ལྡན་པ་དེ།།


[048-254a0] [254A] 
[048-254a1] ༄༅། །བདུད་ཕྱོགས་སྟོབས་མེད་མཛད་པར་ངེས། །གླང་པོས་སོ་མ་བཏང་སྣོད་དང། །སེངྒེས་ཇི་ལྟར་ཝ་བཅོམ་དང། །ཉི་མས་སྲིན་བུ་མེ་ཁྱེར་ལྟར། །བདེ་བར་གཤེགས་
[048-254a2] པས་དཔུང་བཅོམ་འགྱུར། །ཚིག་དེ་སྐད་ཐོས་པ་དང། བདུད་ཀྱི་བུ་གཞན་ཞིག་ཤིན་ཏུ་ཁྲོས་ནས་མིག་དམར་པོར་གྱུར་ཏེ་སྨྲས་པ། ཁྱོད་ནི་གཅིག་པུ་དེ་ཡི་བསྔགས་པ་དང། །ཤིན་ཏུ་
[048-254a3] དཔག་ཏུ་མེད་པར་རྗོད་བྱེད་ན། །གཅིག་པུ་དེས་ནི་ཅི་ཞིག་བྱ་བར་ནུས། །འཇིགས་སུ་རུང་བའི་དཔུང་ཆེན་མ་མཐོང་ངམ། །དེ་ནས་གཡས་རོལ་ནས་བདུད་ཀྱི་བུ་བདུད་རབ་ཏུ་འཇོམས་པ་ཞེས་
[048-254a4] བྱ་བས་སྨྲས་པ། འཇིག་རྟེན་ཉི་ཟླ་སེངྒེ་དང། །འཁོར་ལོས་སྒྱུར་ལ་གྲོགས་བྱེད་མེད། །བྱང་ཆུབ་བཞུགས་ནས་ངེས་པ་ཡི། །བྱང་ཆུབ་སེམས་དཔའ་གྲོགས་མི་དགོས། །དེ་ནས་བྱང་
[048-254a5] ཆུབ་སེམས་དཔས་བདུད་མཐུ་ཆུང་བར་བྱ་བའི་ཕྱིར་གང་མཐོང་བས་བདག་གི་དཔུང་བྱང་ཆུབ་སེམས་དཔའི་ཁའི་ནང་དུ་ཞུགས་སོ་སྙམ་དུ་སེམས་ཤིང་བདུད་བྲོས་པར་གྱུར་པ་དང། བྲོས་
[048-254a6] ནས་ཀྱང་ཅིའང་མ་ཡིན་ནོ་སྙམ་ནས་ཡང་སླར་ལོག་སྟེ། འཁོར་དང་བཅས་པས་མཚོན་ཆ་རྣམ་པ་སྣ་ཚོགས་བྱང་ཆུབ་སེམས་དཔའི་སྟེང་དུ་འཕེན་ཅིང། རི་རབ་ཙམ་གྱི་རི་དེ་དག་ཀྱང་བྱང་
[048-254a7] ཆུབ་སེམས་དཔའི་སྟེང་དུ་འཕངས་པ་དང། མེ་ཏོག་གི་བླ་བྲེ་དང་གཞལ་མེད་ཁང་དུ་གྱུར་ཏེ་གནས་པ་དང། གང་དག་མིག་གདུག་པ་དང། མྱུར་དུ་གདུག་པ་དང། དབུགས་གདུག་པ་


[048-254b0] [254B] 
[048-254b1] སེམས་དཔའ་ལ་འོད་ཀྱི་དཀྱིལ་འཁོར་ལྟ་བུར་གནས་པར་བྱ་བའི་ཕྱིར་པདྨ་འདབ་མ་བརྒྱ་པ་རྒྱས་པ་ལྟ་བུའི་བཞིན་བསྐྱོད་དོ། །དེ་
[048-254b2] ནས་ཡང་བྱང་ཆུབ་སེམས་དཔས་ལག་པ་གཡས་པས་མགོ་ལ་བྱུགས་པ་དང། བདུད་ཀྱིས་བྱང་ཆུབ་སེམས་དཔའི་ལག་ན་རལ་གྲི་ཐོགས་པར་མཐོང་ནས་ལྷོ་ཕྱོགས་སུ་བྲོས་པ་དང་
[048-254b3] ཅིའང་མ་ཡིན་ནོ་སྙམ་ནས་ཡང་སླར་ལོག་གོ། སླར་ལོག་ནས་ཀྱང་བྱང་ཆུབ་སེམས་དཔའི་སྟེང་དུ་མཚོན་ཆ་རྣམ་པ་སྣ་ཚོགས་རལ་གྲི་དང། མདའ་གཞུ་དང། མདུང་ཐུང་དང། མདའ་
[048-254b4] བོ་ཆེ་དང། དགྲ་སྟ་དང། བོང་བ་དང། གཏུན་ཤིང་དང། རྡོ་རྗེ་རྩེ་གཅིག་པ་དང། དབྱུག་ཏོ་དང། འཁོར་ལོ་དང། ཐོ་བ་དང་ཤིང་དྲུང་ཕྱུང་དང། ཕ་བོང་དང། ཞགས་པ་དང། ལྕགས་
[048-254b5] ཀྱི་ཐུ་ལུམ་ཤིན་ཏུ་འཇིགས་པ་དུ་མ་འཕེན་ཏེ། དེ་དག་ཀྱང་འཕངས་མ་ཐག་ཏུ་མེ་ཏོག་གི་ཕྲེང་བ་དང། མེ་ཏོག་གི་བླ་བྲེར་གྱུར་ཏེ་གནས་སོ། །མེ་ཏོག་སིལ་མར་ཡང་གྱུར་ནས་ས་ལ་འཐོར་
[048-254b6] བ་དང། ཕྲེང་བའི་ཆུན་པོར་ཡང་འཕྱང་བས་བྱང་ཆུབ་ཀྱི་ཤིང་བརྒྱན་པར་གྱུར་ཏོ། །བྱང་ཆུབ་སེམས་དཔའི་བཀོད་པ་འབྱོར་བ་དེ་དག་མཐོང་ནས་བདུད་སྡིག་ཅན་ཕྲག་དོག་དང། སེར་
[048-254b7] སྣས་སེམས་ལ་གནོད་དེ་བྱང་ཆུབ་སེམས་དཔའ་ལ་སྨྲས་པ། ཀྱེ་རྒྱལ་བུ་གཞོན་ནུ། བཞེངས། བཞེངས། རྒྱལ་སྲིད་ལ་སྤྱོད་ཅིག་ཁྱོད་ཀྱི་བསོད་ནམས་དེ་ཙམ་གྱིས་ཁྱོད་ཀྱིས་ཐར་པ་ག་ལ་འཐོབ་


[048-255a0] [255A] 
[048-255a1] ༄༅། །དེ་ནས་བྱང་ཆུབ་སེམས་དཔས་བརྟན་ལ་ཟབ་ཅིང་རྒྱ་ཆེ་བ་དང། འཇམ་ཞིང་སྙན་པའི་ཚིག་གིས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན་ཁྱོད་ཀྱིས་
[048-255a2] ནི་གཏན་པ་མེད་པའི་མཆོད་སྦྱིན་གཅིག་གིས་འདོད་པའི་དབང་ཕྱུག་ཐོབ་ཏུ་ཟད་དོ། །ངས་ནི་མཆོད་སྦྱིན་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་གཏན་པ་མེད་པའི་མཆོད་སྦྱིན་བྱས་སོ། །
[048-255a3] ལག་པ་དང། རྐང་པ་དང། མིག་དང། མགོ་དག་ཀྱང་བཅད་ཅིང་སློང་བ་རྣམས་ལ་བྱིན་ནོ། །སེམས་ཅན་རྣམས་ཐར་པར་བྱ་བའི་ཕྱིར་ཁྱིམ་དང། ནོར་དང། འབྲུ་དང། མལ་ཆ་དང་
[048-255a4] གོས་དང། འཆག་ས་དང། སྐྱེད་མོས་ཚལ་རྣམ་པ་དུ་མ་དག་ཀྱང་སློང་བ་རྣམས་ལ་བྱིན་ནོ། །དེ་ནས་བདུད་སྡིག་ཅན་གྱིས་ཚིགས་སུ་བཅད་དེ་བྱང་ཆུབ་སེམས་དཔའ་ལ་སླར་སྨྲས་
[048-255a5] པ༑ སྔོན་ཆད་ཁོ་བོས་མཆོད་སྦྱིན་ཁ་ན་མ་ཐོ་མེད། །གཏན་པ་མེད་པ་བྱས་པ་ཁྱོད་འདིར་དབང་དུ་ཡོད། །ཁྱོད་ལ་འདི་ན་དཔང་པོ་གང་ཡང་ཡོད་མིན་པས། །སྨྲས་ཀྱང་ཕན་པ་ཅི་
[048-255a6] ཡོད་ཁྱོད་ནི་ཕམ་པར་གྱུར། །བྱང་ཆུབ་སེམས་དཔས་སྨྲས་པ། སྡིག་ཅན། ས་འདི་ནི་ངའི་དཔང་ཡིན་ནོ། །དེ་ནས་བྱང་ཆུབ་སེམས་དཔས་བདུད་སྡིག་ཅན་དང་བདུད་ཀྱི་འཁོར་
[048-255a7] ལ་བྱམས་པ་དང་སྙིང་རྗེ་སྔོན་དུ་འགྲོ་བའི་སེམས་ཀྱིས་ཁྱབ་པར་བྱས་ནས་སེངྒེ་ལྟར་མི་འཇིགས་མི་སྐྲག་ལ་བག་ཚ་བ་མེད་ཅིང་མི་དམན་ལ་མ་ཁྱབ་པ་དང། མ་འཁྲུགས་པ་དང་


[048-255b0] [255B] 
[048-255b1] འཇིགས་པ་དང། སྤུ་ཟིང་ཞེས་བྱེད་པ་མེད་པར་ལག་མཐིལ་ན་དུང་དང། རྒྱལ་མཚན་དང། ཉ་དང། བུམ་པ་དང། བཀྲ་ཤིས་བ་དང། ལྕགས་ཀྱུ་དང། འཁོར་ལོའི་
[048-255b2] མཚན་མ་ཡོད་པ། སོར་མོ་བར་དྲ་བས་འབྲེལ་པ། སེན་མོ་ཤིན་ཏུ་མཛེས་ཤིང་ཟངས་ཀྱི་མདོག་ལྟར་འདུག་པས་བརྒྱན་པ། འཇམ་ཞིང་མཉེན་ལ་ཤིན་ཏུ་གཞོན་པ། བསྐལ་པ་དཔག་
[048-255b3] ཏུ་མེད་པར་དགེ་བའི་རྩ་བའི་ཚོགས་བསགས་པས་གྲུབ་པའི་ལག་པ་གཡས་པས་ལུས་ཐམས་ཅད་ལ་བྱུགས་ནས་ཚུལ་དུ་ཤིས་པར་ས་ལ་བརྡབས་ཏེ་དེའི་ཆེ་ཚིགས་སུ་བཅད་པ་
[048-255b4] འྡིའང་སྨྲས་སོ། །ས་འདི་འགྲོ་བ་ཀུན་གྱི་གནས་ཡིན་ཏེ། །རྒྱུ་དང་མི་རྒྱུ་སྙོམས་ཤིང་ཉེ་འཁོན་མེད། །འདི་ནི་བདག་གི་དཔང་སྟེ་བདག་རྫུན་མེད། །འདི་ལ་ཁྱོད་ནི་བདག་གི་དཔང་
[048-255b5] བྱོས་ཤིག་བྱང་ཆུབ་སེམས་དཔས་ས་ཆེན་པོ་འདི་ལ་རེག་མ་ཐག་ཏུ་རྣམ་པ་དྲུག་ཏུ་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས་སོ་།ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་
[048-255b6] རབ་ཏུ་ཆེམ་ཆེམ་མོ། །འདི་ལྟ་སྟེ། དཔེར་ན། ཡུལ་མ་ག་དཧའི་བརྡབ་ཁར་སྒྲ་འབྱུང་ཞིང་སྒྲ་རྒྱུན་རིང་བ་དེ་བཞིན་དུ་ས་ཆེན་པོ་འྡིའང་བྱང་ཆུབ་སེམས་དཔས་ལག་པས་བསྣུན་མ་
[048-255b7] ཐག་ཏུ་སྒྲ་བྱུང་ཞིང་སྒྲ་རྒྱུན་རིང་དུ་བྱུང་ངོ། །འཕགས་པ་རྒྱ་ཚར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་བཞི་པ། དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་


[048-256a0] [256A] 
[048-256a1] ༄༅། །ཁམས་འདི་ན་སའི་ལྷ་མོ་བརྟན་མ་ཞེས་བྱ་བ་སའི་ལྷ་མོའི་འཁོར་བྱེ་བ་ཕྲག་བརྒྱ་དང་ལྡན་པ་གང་ཡིན་པ་དེས་ས་ཆེན་པོ་ཐམས་ཅད་གཡོས་པར་བྱས་ནས་བྱང་
[048-256a2] ཆུབ་སེམས་དཔའ་དང་ཧ་ཅང་ཡང་མི་རིང་བ་ཞིག་ཏུ་ས་བརྟོལ་ཏེ་ཏེ་ལུས་རྒྱན་ཐམས་ཅད་ཀྱིས་བརྒྱན་པ་ཕྱེད་ཕྱུང་ནས་བྱང་ཆུབ་སེམས་དཔའ་ག་ལ་བ་དེ་ལོགས་སུ་ལུས་བཏུད་དེ་ཐལ་
[048-256a3] མོ་སྦྱར་ནས་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ། །དེ་དེ་བཞིན་ནོ། །སྐྱེས་བུ་ཆེན་པོ། དེ་དེ་བཞིན་ནོ། །ཁྱོད་ཀྱིས་ཇི་སྐད་གསུངས་པ་བཞིན་ཏེ། འདི་ནི་བདག་ལ་མངོན་
[048-256a4] སུམ་མོ༑ ༑དེ་ལྟ་ལགས་མོད་ཀྱི། འོན་གྱིས་ཀྱང་བཅོམ་ལྡན་འདས་ཉིད་ལྷ་དང་བཅས་པའི་འཇིག་རྟེན་གྱི་དཔང་དུ་གྱུར་པ་དང། ཚད་མར་གྱུར་པ་དམ་པ་ལགས་སོ། །སའི་
[048-256a5] ལྷ་མོ་ཆེན་མོ་བརྟན་མས་དེ་སྐད་ཅེས་སྨྲས་ནས་རྣམ་པ་དུ་མར་བདུད་སྡིག་ཅན་གྱི་གླགས་ནི་མེད་པར་བྱས། བྱང་ཆུབ་སེམས་དཔའ་ལ་ནི་བསྟོད་དེ། རང་གི་མཐུ་རྣམ་པ་
[048-256a6] མང་པོ་བརྟན་ནས་འཁོར་དང་བཅས་ཏེ་དེ་ཉིད་དུ་མི་སྣང་བར་གྱུར་ཏོ། །གཡོན་ཅན་དཔུང་བཅས་ས་སྒྲ་དེ་ཐོས་ནས། །ནགས་སུ་སེངྒེས་སྒྲ་བསྒྲགས་ཝས་ཐོས་དང། །བྱ་རོག་རྡོ་
[048-256a7] འཕངས་མོད་ལ་འབྱེར་བ་བཞིན། །དངངས་སྐྲག་སྙིང་གས་ཐམས་ཅད་རབ་ཏུ་བྱེར། །དེ་ནས་བདུད་སྡིག་ཅན་སྡུག་བསྔལ་ཞིང་ཡིད་མི་བདེ་སྟེ། ཡིད་མ་རངས་ལ་སྐྱེངས་བཞིན་


[048-256b0] [256B] 
[048-256b1] ཅིང་བྲོས་ཀྱང་མ་བྲོས་ཏེ་ཕྱིར་བལྟས་ནས་ཡང་དཔུང་རྣམས་ལ་སྨྲས་པ། ཁྱེད་ལྷན་ཅིག་འདུས་ཏེ་ཅུང་ཟད་ཅིག་སྡོད་ཅིག་རྣམ་
[048-256b2] པ་འདི་ལྟ་བུའི་སེམས་ཅན་རིན་པོ་ཆེ་གློ་བུར་དུ་ཆུད་མི་གཟན་པར་ཁོ་བོས་རྗེས་སུ་འཆགས་པས་འདི་བསླང་བར་ནུས་སམ་མི་ནུས་སད་པར་བྱའོ། །དེ་ནས་བདུད་སྡིག་ཅན་གྱིས་རང་གི་
[048-256b3] བུ་མོ་རྣམས་ལ་སྨྲས་པ། བུ་མོ། ཁྱེད་དེང་སྟེ་བྱང་ཆུབ་ཀྱི་སྙིང་པོར་སོང་ལ་ཅི་བྱང་ཆུབ་སེམས་དཔའ་འདོད་ཆགས་དང་བཅས་པའམ། འོན་ཏེ་འདོད་ཆགས་མེད། ཅི་གཏི་མུག་ཅན་ནམ་
[048-256b4] འོན་ཏེ་ཤེས་རབ་ཅན། ཅི་ལྡོངས་པ་ཞིག་གམ། འོན་ཏེ་ཕྱོགས་ཤེས་པ་ཞིག་གམ། འོན་ཏེ་དཔུང་གཉེན་མེད་པ་ཞིག་གམ། དམན་པ་ཞིག་གམ་བརྟན་པ་ཞིག་ཡིན་པ་བགོམས་ཤིག་
[048-256b5] ཚིག་དེ་ཐོས་ནས་ལྷའི་བུ་མོ་ད་དག་བྱང་ཆུབ་ཀྱི་སྙིང་པོ་ག་ལ་བ་དང། བྱང་ཆུབ་སེམས་དཔའ་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའི་མདུན་དུ་འཁོད་དེ། བུད་མེད་ཀྱི་སྒྱུ་རྣམ་
[048-256b6] པ་སུམ་ཅུ་རྩ་གཉིས་ཉེ་བར་བསྟན་ཏོ། །རྣམ་པ་སུམ་ཅུ་རྩ་གཉིས་གང་ཞེ་ན། འདི་ལྟ་སྟེ། དེའི་ནང་ནས་ཁ་ཅིག་ནི་བཞིན་ཕྱེད་འགེབས་པ་དང། ཁ་ཅིག་ནི་ནུ་མ་མཁྲང་ཞིང་འབུར་བ་སྟོན་པ་
[048-256b7] དང། ཁ་ཅིག་ནི་ཅུང་ཟད་འཛུམ་པས་སོའི་ཕྲེང་བ་སྟོན་པ་དང་ཁ་ཅིག་ནི་ལག་པ་བརྐྱང་སྟེ་བྱ་སྨྱང་བྱེད་ཅིང་མཚན་ཁུང་སྟོན་པ་དང། ཁ་ཅིག་ནི་བིམ་པ་ལྟར་དམར་བའི་མཆུ་སྟོན་པ་


[048-257a0] [257A] 
[048-257a1] ༄༅། །དང། ཁ་ཅིག་ནི་མིག་ཕྱེད་བཙུམ་སྟེ་བྱང་ཆུབ་སེམས་དཔའ་ལ་ལྟ་ཞིང་བལྟས་ནས་མྱུར་བ་མྱུར་བར་འཛུམ་པ་དང། ཁ་ཅིག་ནི་ནུ་མ་ཕྱེད་གཡོགས་
[048-257a2] ཏེ་སྟོན་པ་དང། ཁ་ཅིག་ནི་གོས་སྙིལ་བར་བྱས་ཏེ། གསེར་གྱི་ཕག་སྐ་དང་བཅས་པའི་རྐེད་པ་སྟོན་པ་དང། ཁ་ཅིག་ནི་གོས་དའུ་ཀུ་ལ་སྲབ་མོ་གྱོན་ཏེ། གསེར་གྱི་ཕག་སྐ་དང་
[048-257a3] བཅས་པའི་རྐེད་པ་སྟོན་པ་དང། ཁ་ཅིག་ནི་རྐང་གདུབ་སྒྲ་སིལ་སིལ་འབྱིན་པ་དང། ཁ་ཅིག་ནི་ནུ་མའི་བར་ནས་ཕྲེང་བ་གཅིག་ཉེ་བར་སྟོན་པ་དང། ཁ་ཅིག་ནི་བརླ་ཕྱེད་ཙམ་
[048-257a4] བརྫེས་པ་ཉེ་བར་སྟོན་པ་དང། ཁ་ཅིག་ནི་མགོ་དང་ཕྲག་པ་དག་ལ་བྱ་འདབ་སྤེད་དང། ནེ་ཙོ་དང། རི་སྐེགས་འདུག་པར་ཉེ་བར་སྟོན་པ་དང། ཁ་ཅིག་ནི་བྱང་ཆུབ་སེམས་དཔའ་
[048-257a5] ལ་མིག་ཟུར་གྱིས་ལྟ་བ་དང། ཁ་ཅིག་ནི་གོས་ལེགས་པར་བགོས་ཀྱང་བགོ་མ་ལེགས་པ་ལྟ་བུར་བཅོས་པ་དང། ཁ་ཅིག་ནི་རྐེད་པ་དང་གསེར་གྱི་ཕག་སྐ་བསྐྱོད་པ་དང། ཁ་
[048-257a6] ཅིག་ནི་འཁྲུལ་བ་ལྟར་འཆོས་ཤིང་སྒེག་སྟེ་ཕན་ཚུན་འཆག་པ་དང། ཁ་ཅིག་ནི་གར་བྱེད་པ་དང། ཁ་ཅིག་ནི་གླུ་ལེན་པ་དང་ཁ་ཅིག་ནི་བསྒེགས་ཤིང་ངོ་ཚ་བ་ལྟར་ཡང་
[048-257a7] འཆོས་པ་དང། ཁ་ཅིག་ནི་ཆུ་ཤིང་རླུང་གིས་བསྐྱོད་པ་ལྟར་བརླ་སྒུལ་བ་དང། ཁ་ཅིག་ནི་བརྗིད་པའི་སྒྲ་འབྱིན་པ་དང། ཁ་ཅིག་ནི་སེང་རས་བགོས་ཏེ་གསེར་གྱི་ཕག་སྐ་དྲིལ་བུ་


[048-257b0] [257B] 
[048-257b1] ཁ་ཅིག་ནི་གོས་དང་རྒྱན་རྣམས་ས་ལ་འདོར་ཞིང་ངོ་ཚ་བ་ལྟར་སླར་ཡང་ལེན་པ་དང། ཁ་ཅིག་ནི་གསང་བ་དང། གསལ་བའི་རྒྱན་ཐམས་ཅད་ཉེ་བར་སྟོན་
[048-257b2] པ་དང། ཁ་ཅིག་ནི་ལག་པ་སྤོས་ཀྱིས་བསྐུས་པར་སྟོན་པ་དང། ཁ་ཅིག་ནི་མཁུར་བ་བསྐུས་ཤིང་རྣ་ཆའང་སྟོན་པ་དང། ཁ་ཅིག་ནི་མྒོའང་གཡོགས་ཤིང་བཞིན་ཡང་གཡོགས་ལ་
[048-257b3] སྐད་ཅིག་ཙམ་གྱིས་སྟོན་པ་དང། ཁ་ཅིག་ནི་སྟོན་རྒོད་རྒོད་པ་དང། དགའ་དགའ་བ་དང། རྩེ་རྩེ་བ་ཕན་ཚུན་དྲན་པར་བྱེད་ཅིང་ཡང་ངོ་ཚབ་ལྟར་འདུག་པ་དང། ཁ་ཅིག་ནི་གཞོན་ནུའི་གཟུགས་
[048-257b4] དང། བུ་མ་བཙས་པའི་གཟུགས་དང། ན་ཆུང་ཚད་ལ་བབ་པའི་གཟུགས་སྟོན་པ་དང། ཁ་ཅིག་ནི་འདོད་པ་དང་ལྡན་པས་བྱང་ཆུབ་སེམས་དཔའ་ལ་སྒུགས་པ་དང། ཁ་ཅིག་ནི་བྱང་ཆུབ་སེམས་
[048-257b5] དཔའ་ལ་མེ་ཏོག་སིལ་མས་འཐོར་བ་དག་སྟེ། བྱང་ཆུབ་སེམས་དཔའི་མདུན་དུ་འདུག་ནས་བྱང་ཆུབ་སེམས་དཔའི་བསམ་པ་ལ་རྟོག་ཅིང་གདོང་དུའང་ལྟ་སྟེ། འདི་ཅི་ཆགས་པའི་དབང་པོས་ལྟའམ་
[048-257b6] འོན་ཏེ་མིག་རྒྱང་རིང་དུ་ལྟའམ། ཡོའམ་མི་གཡོ་ཞེས་བལྟས་ན་བྱང་ཆུབ་སེམས་དཔའི་བཞིན་དག་ཅིང་དྲི་མ་མེད་ལ་སྒྲ་གཅན་ལས་ཐར་པའི་ཟླ་བའི་དཀྱིལ་འཁོར་ལྟ་བུར་འདུག་པ་དང། ཉི་
[048-257b7] མ་ཐོག་མ་ཤར་བ་ལྟ་བུ་དང། གསེར་གྱི་མཆོད་སྡོང་ལྟ་བུ་དང་པདྨ་འདབ་མ་སྟོང་པ་རྒྱས་པ་ལྟ་བུ་དང། གཏོར་བར་བྱ་བ་གཏོར་བའི་མེ་ལྟ་བུ་དང། ལྷུན་པོ་ལྟར་མི་གཡོ་བ་དང། ཁོར་ཡུག་


[048-258a0] [258A] 
[048-258a1] ༄༅། །ལྟར་མངོན་པར་འཕགས་པ་དང། དབང་པོ་ཤིན་ཏུ་བསྲུངས་པ་དང། གླང་པོ་ལྟར་སེམས་ཤིན་ཏུ་དུལ་བར་མཐོང་ངོ། །དེ་ནས་བདུད་ཀྱི་བུ་མོ་དེ་དག་གིས་བྱང་
[048-258a2] ཆུབ་སེམས་དཔའ་ཤིན་ཏུ་ཆགས་པར་བྱ་བའི་ཕྱིར་གླུ་དང་གར་དུ་སྦྱར་བའི་ཚིགས་སུ་བཅད་པ་འདི་དག་སྨྲས་སོ། །དུས་ཀྱི་དམ་པ་སོས་ཀ་བཟང་ལ་བབ། །ཞུགས་ཤིང་མེ་ཏོག་རྒྱས་ཀྱི་
[048-258a3] དགྱེས་པར་རོལ། །ཁྱོད་ཀྱི་གཟུགས་ནི་གཟུགས་བཟང་མཛེས་པ་སྟེ་།མཚན་གྱིས་སྤྲས་པའི་དབང་དུ་བདག་ཅག་འགྱུར། །བདག་ཅག་སྐྱེས་པ་ལེགས་སྐྱེས་དབྱིབས་ལེགས་ཏེ། །ལྷ་
[048-258a4] མི་བདེ་བའི་རྐྱེན་དུ་བདག་ཅག་བྱུང། །བྱང་ཆུབ་རྙེད་དཀས་ཐུགས་ནི་སླར་བསྒྱུར་ལ། །མྱུར་དུ་བཞེངས་ཏེ་དར་ལ་བབ་པ་སྤྱོད་།ཁྱོད་ཀྱི་ཆེད་དུ་ཆས་ནས་རབ་ཏུ་བརྒྱན་ཏེ་ལྷགས་གྱུར་པ།།
[048-258a5] ལྷ་ཡི་བུ་མོ་ལེགས་པར་བརྒྱན་པ་འདི་དག་རྣམས་ལ་གཟིགས། །གཟུགས་འདི་བལྟས་ནས་ཤིང་རུལ་ལྟ་བུར་སྲོག་ཙམ་ལུས་པ་ཡང། །ཆགས་པར་འགྱུར་ན་ཆགས་པས་དགའ་བ་སུ་
[048-258a6] ཞིག་ཆགས་མི་འགྱུར། །སྐྲ་འཇམ་ཤིན་ཏུ་དྲི་ཞིམ་དྲི་དང་ལྡན་།ཅོད་པན་རྣ་ཆ་འདབ་རིས་བཞིན་རྒྱས་ལ། །དཔྲལ་བ་ལེགས་ཤིང་ལེགས་བྱུགས་བཞིན་དང་ལྡན། །པདྨ་རྒྱས་པ་ལྟ་བུར་
[048-258a7] མིག་ཡངས་ལེགས། །ཁ་བཞིན་ཟླ་བ་ཉ་བ་ལྟ་བུ་སྟེ། །ཤིང་ཏོག་བིམྤ་སྨིན་འདྲའི་མཆུ་དང་ལྡན། །དུང་དང་ཀུནྡ་ཁ་བ་དཀར་སོ་ལྡན། །སྡུག་པ་དགའ་ལ་ཆགས་པ་རྣམས་ལ་གཟིགས་


[048-258b0] [258B] 
[048-258b1] །ལྟོ་བའི་རྐེད་ན་གཉེར་གསུམ་ཤིན་ཏུ་མཛེས། །རྐེད་པ་འཁོར་ས་ལྟ་བུར་ཡངས་ཤིང་མཛེས། །ན་ཆུང་ཤིན་ཏུ་མཛེས་ལ་མགོན་པོ་གཟིགས། །གླང་
[048-258b2] པོའི་སྣ་འདྲ་བ་ཡི་བརླ་ལྡན་ཞིང། །ལག་པ་གདུ་བུས་ཆལ་པར་གང་བ་ཅན། །རྐེད་པ་གསེར་གྱི་ཕག་སྐ་རབ་མཛེས་བརྒྱན། །ཁྱོད་ཀྱི་བྲན་མོ་འདི་ལ་མགོན་པོ་གཟིགས། །ངང་པའི་སྟབས་ལྡན་
[048-258b3] དལ་གྱིས་མཆི་བགྱིད་པ། །འཇམ་ཞིང་ཡིད་འོང་འདོད་ལྡན་མཛེས་སྨྲ་བ། །རྣམ་པ་འདི་ལྟར་ཤིན་ཏུ་ལེགས་བརྒྱན་ལ། །ལྷ་ཡི་དགའ་བ་རྣམས་ལ་ཤིན་ཏུ་མཁས། །གླུ་དང་རོལ་མོའི་
[048-258b4] དབྱངས་སྒྲ་གར་རབ་བསླབ། །དགའ་བའི་ཆེད་དུ་མཛེས་པའི་གཟུགས་ཅན་སྐྱེས། །འདོད་ལ་རབ་དགའ་གལ་ཏེ་མ་བཞེད་ན། །འཇིག་རྟེན་དག་ན་ཁྱོད་ནི་ཤིན་ཏུ་བསླུས། །མི་གླེན་ནོར་གྱི་བདེ་བ་མི་
[048-258b5] ཤེས་འགའ། །གཏེར་མཐོང་ནས་ནི་འབྲོས་པར་བགྱིད་པ་ལྟར། །ཁྱོད་ཀྱང་འདོད་ཆགས་མི་མཁྱེན་རང་ལྷགས་པ། །ན་ཆུང་རྣམས་ལ་མི་སྤྱོད་དེ་དང་འདྲ། །དགེ་སློང་དག། དེ་ནས་བྱང་ཆུབ་སེམས་
[048-258b6] དཔའ་མིག་མི་འཛུམ་པར་འཛུམ་དམུལ་ཏེ་བཞིན་གྱི་འཛུམ་ཕྱུང་ཞིང་དབང་པོ་རྣམ་པར་མ་འཁྲུགས་པ་དང། ལུས་མ་བཅོས་པ་དང། བརྗིད་པ་དང། མ་ཆགས་པ་དང། མི་སྡང་བ་དང། མ་རྨོངས་
[048-258b7] པ་དང། རིའི་དབང་པོ་ལྟར་མི་གཡོ་བ་དང། མ་ཞུམ་པ་དང། མ་གྱུར་པ་དང། འཛེམ་པ་མེད་པ་དང། བློ་ཤིན་ཏུ་ལེགས་པར་གནས་པ་དང། ཉོན་མོངས་པ་རྣམས་ཤིན་ཏུ་སྤངས་པའི་ཕྱིར་རང་


[048-259a0] [259A] 
[048-259a1] ༄༅། །གི་ཁ་ན་ལས་པའི་ཡེ་ཤེས་ཀྱི་སྒོ་དང། འཇམ་ཞིང་སྙན་པའི་ཚིག་དང། ཚངས་པ་ལས་ལྷག་པའི་ང་རོ་དང། བྱ་ཀ་ལ་པིངྐའི་སྒྲ་དབྱངས་དང། སྙན་པ་དང། ཡིད་
[048-259a2] དུ་འོང་བས་བདུད་ཀྱི་བུ་མོ་དེ་དག་ལ་ཚིགས་སུ་བཅད་པས་སླར་སྨྲས་པ། འདོད་པ་སྡུག་བསྔལ་མང་པོ་གསོག་ཅིང་སྡུག་བསྔལ་རྩ་བ་སྟེ། །མི་མཁས་རྣམས་ལ་བསམ་གཏན་རྫུ་འཕྲུལ་
[048-259a3] དཀའ་ཐུབ་ཉམས་པར་བྱེད། །བུད་མེད་འདོད་པའི་ཡོན་ཏན་ཆོག་པ་མེད་ཅེས་མཁས་པས་སྨྲས། །ང་ནི་མི་མཁས་རྣམས་ལ་ཤེས་རབ་ཆོག་པར་བྱེད་པར་འགྱུར། །འདོད་པ་བསྟེན་
[048-259a4] ན་སྲེད་པ་ཕྱིར་ཞིང་རྣམ་པར་འཕེལ་འགྱུར་ཏེ། །དཔེར་ན་མི་འགའ་ལ་ལ་ཚྭ་ཆུ་འཐུངས་པར་གྱུར་པ་བཞིན། །དེ་ལ་ཞུགས་པ་བདག་གི་དོན་མིན་གཞན་གྱི་དོན་ཀྱང་མིན། །ང་ནི་བདག་
[048-259a5] གི་དོན་དང་གཞན་གྱི་དོན་ལ་སྤྲོ་བ་ཡིན། །ཁྱོད་ཀྱི་གཟུགས་ནི་ཆུ་བུར་དག་དང་དབུ་བ་མཚུངས་ཤིང་འདྲ། །སྒྱུ་མའི་ཚོན་ལྟར་རང་གི་བློ་ཡིས་རྣམ་པར་བསྒྲུབས་པ་སྟེ། །རྨི་ལམ་དག་
[048-259a6] ན་རྩེ་བ་ལྟ་བུར་མི་བརྟན་མི་རྟག་ཀྱང། །བྱིས་པ་མི་མཁས་རྣམས་ཀྱི་སེམས་ནི་རྟག་ཏུ་རྨོངས་པར་བྱེད། །མིག་ནི་ཆུ་ཡི་ཆུ་བུར་མཚུངས་ཤིང་འདྲ་སྟེ་པགས་པས་གཡོགས། །ཁྲག་
[048-259a7] རླང་མཁྲང་ཞིང་འབུར་བ་དཔེར་ན་ནད་ཀྱི་འབྲས་དང་མཚུངས་།ལྟོ་ནི་གཅིན་དང་ཕྱིས་བསགས་ཏེ་ཤིན་ཏུ་མི་གཙང་བ། །སྡུག་བསྔལ་འཁྲུལ་འཁོར་ལས་དང་ཉོན་མོངས་པ་ལས་


[048-259b0] [259B] 
[048-259b1] །བྱིས་པའི་བློ་ཅན་དག་ནི་རྨོངས་གྱུར་ཕྱིན་ཅི་ལོག་པ་ཡིས། །ལུས་གང་ལ་ནི་སྡུག་པར་རྟོག་པ་མཁས་པ་དེ་ལྟ་མིན། །སྡུག་བསྔལ་རྩ་བར་གྱུར་པའི་འཁོར་བར་ཡུན་
[048-259b2] རིང་འཁོར་བྱེད་ན། །སེམས་ཅན་དམྱལ་བ་རྣམས་སུ་སྡུག་བསྔལ་མི་བཟད་མང་པོ་མྱོང། །རྐེད་པ་ནས་ནི་རབ་ཏུ་ཡིད་མི་འོང་བའི་དྲི་ཅན་འཛག་བརླ་དང་བྱིན་པ་རྐང་པ་དག་ནི་འཁྲུལ་
[048-259b3] འཁོར་ལྟ་བུར་གནས། །ང་ཡིས་ཁྱེད་ལ་ཡང་དག་བརྟགས་ན་སྒྱུ་མ་ཇི་བཞིན་ཏེ། །ཕྱིན་ཅི་ལོག་གི་རྒྱུ་དང་རྐྱེན་ལས་བྱུང་བར་གྱུར་པ་ཡིན། །འཕགས་པའི་ཡེ་ཤེས་ལམ་ལས་གོལ་བར་
[048-259b4] ཕྱིན་གྱུར་པ། །མེ་དང་དུག་གི་ལོ་མ་འདྲ་ཞིང་སྤྲུལ་ཆེན་ཁྲོས་འདྲ་བ། །འདོད་པའི་ཡོན་ཏན་ཡོན་ཏན་མིན་ཞིང་ཡོན་ཏན་ཉམས་མཐོང་ན། །དེ་ལ་བྱིས་པ་བདེ་བའི་འདུ་ཤེས་སྐྱེད་ཅིང་
[048-259b5] བརྒྱལ་བར་གྱུར། །མི་གང་འདོད་པས་བུད་མེད་རྣམས་ཀྱི་ཁོལ་པོར་གྱུར་པ་དང། །གང་ཞིག་ཆོས་ཀྱི་དགའ་བ་བོར་ཏེ་འདོད་པས་དགའ་བྱེད་ཅིང། །དགའ་ལ་བརྐམ་པ་དེ་ནི་ཚུལ་ཁྲིམས་ལམ་
[048-259b6] ལས་གོལ་གྱུར་ཅིང། །བསམ་གཏན་ལམ་གོལ་བློ་ཉམས་ཡེ་ཤེས་ལས་ནི་རབ་རིང་གནས། །ང་ནི་འདོད་ཆགས་ཞེ་སྡང་ལྷན་ཅིག་གནས་པ་མ་ཡིན་ཏེ། །རྟག་དང་སྡུག་དང་བདག་དང་ལྷན་ཅིག་གནས་
[048-259b7] པར་བྱེད་མ་ཡིན། །མི་དགའ་བ་དང་དགའ་དང་ལྷན་ཅིག་གནས་པ་མ་ཡིན་ལ། །ང་ཡི་སེམས་ནི་རབ་ཏུ་གྲོལ་ཏེ་མཁའ་ལ་རླུང་དང་འདྲ་།གལ་ཏེ་ཁྱེད་འདྲའི་འགྲོ་བ་ཀུན་གྱིས་འདིར་ནི་གང་གྱུར་ལ། །


[048-260a0] [260A] 
[048-260a1] ༄༅། །བསྐལ་པར་དེ་དག་རྣམས་དང་ལྷན་ཅིག་འདྲེ་ཞིང་གནས་ཀྱང་ནི། །ང་ལ་ཐ་བ་མེད་ཅིང་ཆགས་མེད་གཏི་མུག་མི་འགྱུར་ཏེ་།རྒྱལ་བ་རྣམས་ཀྱི་ཐུགས་ནི་ནམ་མཁའ་
[048-260a2] མཚུངས་ཤིང་འདྲ་ཕྱིར་རོ། །ལྷ་དང་ལྷ་མོ་ཤིན་ཏུ་དྲི་མེད་ལ་།ཁྲག་དང་རུས་པ་མེད་ཅིང་རབ་བཟང་བ། །དེ་དག་ཀུན་ཀྱང་འཇིགས་པ་ཆེར་གནས་ཏེ། །རྟག་དངོས་བྲལ་ཞིང་ཐེར་ཟུག་མེད་
[048-260a3] ཕྱིར་རོ༑ ༑དེ་ནས་བདུད་ཀྱི་བུ་མོ་བུད་མེད་ཀྱི་སྒྱུ་རྣམས་ཤིན་ཏུ་བསླབ་པ་དེ་དག་དེ་བས་ཀྱང་ཆེར་འདོད་ཆགས་དང། རྒྱགས་པ་དང། དྲེགས་པ་བསྐྱེད་དེ། སྟེག་པ་བསྟན་ནས་ལུས་
[048-260a4] རྣམས་བརྒྱན་ཏེ་བུད་མེད་ཀྱི་གཡོ་ཉེ་བར་བསྟན་ནས་བྱང་ཆུབ་སེམས་དཔའ་ལ་རྔོད་དོ། །དེ་ལ་འདི་སྐད་ཅེས་བྱ་སྟེ། བུ་མོའི་ནང་ན་གཅེས་མཆོག་སྲེད་དང་དགའ་དང་དགའ་ཅན་ལྷན་ཅིག་ཏུ།།
[048-260a5] བདུད་ཀྱིས་བཏང་བ་ཤིན་ཏུ་ཚུལ་དུ་ཤིས་པར་རིངས་པར་ལྷགས་གྱུར་ཏེ། །ཤིང་གི་ལྕུག་མ་གཞོན་ནུ་ལོ་མར་བཅས་པ་རླུང་གིས་བསྐྱོད་པ་བཞིན། །གར་བྱེད་ཅིང་ནི་རྒྱལ་པོའི་སྲས་
[048-260a6] པོ་ཤིང་དྲུང་འདུག་ལ་རྔོད་པར་བྱེད། །དུས་ཀྱི་ནང་ན་དམ་པ་མཆོག་ཏུ་བགྱི་བ་སོས་ཀའི་དུས་འདི་སྟེ། །སྐྱེས་པ་དག་དང་བུད་མེད་དགའ་བར་བགྱིད་ཅིང་མུན་པ་རྡུལ་ཡང་བཅོམ། །ཁུ་
[048-260a7] བྱུག་དང་ནི་ངང་པ་རྨ་བྱ་སྒྲ་འབྱིན་བྱ་ཚོགས་རྣམས་ཀྱིས་གང། །འདོད་པའི་ཡོན་ཏན་དགའ་བ་མྱོང་བར་བགྱི་བའི་དུས་ལ་ད་བ་བ་བོ། །བསྐལ་པ་སྟོང་དུ་ཚུལ་ཁྲིམས་དགའ་ཞིང་བརྟུལ་


[048-260b0] [260B] 
[048-260b1] །རི་ཡི་རྒྱལ་པོ་ལྟ་བུར་མི་གཡོ་ཉི་མ་ཤར་མ་ཐག་པའི་གཟུགས། །འབྲུག་བསྒྲགས་ལྟ་བུར་སྒྲ་སྙན་རི་དྭགས་དབང་པོ་སྒྲ་བསྒྲགས་འདྲ་བ་པོ། །འགྲོ་ལ་ཕན་
[048-260b2] པ་བྱེད་པ་དེ་ཡིས་དོན་དང་ལྡན་པའི་ཚིག་སྨྲས་པ། །འདོད་པ་རྩོད་དང་དགྲ་དང་འཐབ་དང་ཉོན་མོངས་བཅས་དང་འཇིགས་བྱེད་པ། །བྱིས་པའི་སྐྱེ་བོས་ཉེ་བར་བསྟེན་གྱི་མཁས་པའི་སྐྱེ་བོས་
[048-260b3] རྟག་སྤངས་པ། །གང་དུ་བདེ་གཤེགས་རྣམས་ཀྱིས་བདུད་རྩི་བརྙེས་པའི་དུས་ལ་བབ་གྱུར་གྱི། །དོ་མོད་བདུད་ལས་རྒྱལ་ཏེ་སྟོབས་བཅུ་རྣམས་དང་ལྡན་པ་དགྲ་བཅོམ་འགྱུར། །སྒྱུ་རྣམས་
[048-260b4] བསྟེན་ནས་སྨྲས་པ་ཞལ་རས་པདྨ་འདྲ་བ་གསན་དུ་གསོལ། །ཁྱོད་ནི་རྒྱལ་པོ་དབང་ཕྱུག་དམ་པ་ས་བདག་སྟོབས་དང་ལྡན་པར་འགྱུར་།བུད་མེད་དམ་པའི་ཚོགས་ཀྱིས་སིལ་སྙན་སྟོང་དག་རབ་
[048-260b5] ཏུ་བགྱིད་འགྱུར་ན། །ཐུབ་པའི་ཆ་བྱད་ཀྱིས་ནི་ཅི་བགྱིས་སྤོངས་ལ་དགའ་བ་བསྟེན་དུ་གསོལ། །བྱང་ཆུབ་སེམས་དཔས་སྨྲས་པ། ང་ནི་སྲིད་པ་གསུམ་ན་དབང་ཕྱུག་ལྷ་དང་མི་རྣམས་ཀྱིས་
[048-260b6] མཆོད་ལ། །ཆོས་ཀྱི་འཁོར་ལོས་འགྲོ་ཞིང་སྟོབས་བཅུའི་སྟོབས་དང་ལྡན་པའི་རྒྱལ་པོར་འགྱུར། །སློབ་དང་མི་སློབ་བུ་རྣམས་ཁྲག་ཁྲིག་རྟག་ཏུ་འདུད་པ་མངོན་དུ་བྱེད། །ཆོས་ཀྱི་དགའ་བས་
[048-260b7] དགའ་ཡི་ཡུལ་ལ་ང་ཡི་ཡིད་ནི་དགའ་མ་ཡིན། །དེ་དག་གིས་སྨྲས་པ་རེ་ཞིག་དར་ལ་བབ་པ་མ་ཡོལ་དང་པོ་ཐོར་བུར་གྱུར་པ་དང་།ཁྱོད་ནི་རེ་ཞིག་སྙུན་གྱིས་མ་བཏབ་མི་ཤིས་བགྲེས་པར་


[048-261a0] [261A] 
[048-261a1] ༄༅། །མ་གྱུར་དང། །ཇི་སྲིད་དར་ལ་བབ་ཅིང་བདག་ཅག་གྲོགས་ཀྱང་དར་ལ་བབ་གྱུར་བ། །དེ་སྲིད་པར་དུ་འཛུམ་པའི་ཞལ་གྱིས་འདོད་པའི་དགའ་བ་སྤྱད་དུ་གསོལ། །བྱང་ཆུབ་
[048-261a2] སེམས་དཔས་སྨྲས་པ། ཇི་སྲིད་དེ་མོད་དལ་བ་དམ་པ་འཆི་མེད་དཀོན་པ་རྙེད་པ་དང། །ཇི་སྲིད་ལྷ་དང་ལྷ་མིན་གྲོང་ཁྱེར་མི་ཁོམ་སྡུག་བསྔལ་སྤངས་པ་དང། །ཇི་སྲིད་རྒ་དང་ན་དང་འཆི་བའི་དགྲ་
[048-261a3] ཡིས་དཀྲུགས་པར་མ་གྱུར་པ། །དེ་སྲིད་ང་ནི་འཇིགས་མེད་གྲོང་ཁྱེར་འགྲོ་བའི་ལམ་མཆོག་བསྒོམ་པར་བྱ། །དེ་དག་གིས་སྨྲས་པ། ལྷ་ཡི་གནས་ན་སུམ་ཅུ་རྩ་གསུམ་བདག་པོ་ལྷ་མོས་
[048-261a4] བསྐོར་བ་དང། །འཐབ་བྲལ་འཐབ་བྲལ་རབ་དང་དགའ་ལྡན་རབ་དང་བདུད་ཀྱི་གྲོང་ཁྱེར་ན། །ལྷ་མཆོག་བསྟོད་པ་བཞིན་དུ་བུད་མེད་དབང་དུ་གྱུར་ནས་འདོད་དགའ་ལ། །རོལ་ཅིང་སྤྱོད་ལ་
[048-261a5] བདག་ཅག་རྣམས་དང་ལྷན་ཅིག་དགྱེས་པ་རྒྱ་ཆེན་མཛོད། །བྱང་ཆུབ་སེམས་དཔས་སྨྲས་པ། འདོད་པ་རྩྭ་རྩེའི་ཟིལ་ཐིགས་བཞིན་དུ་མྱུར་ལ་སྟོན་ཀའི་སྤྲིན་དང་མཚུངས། །ཀླུ་ཡི་བུ་མོ་
[048-261a6] ཁྲོ་བ་ལྟ་བུར་ཤིན་ཏུ་འཇིགས་པར་བྱེད་པ་ཡིན། །བརྒྱ་བྱིན་འཐབ་བྲལ་རབ་ལྷ་དགའ་ལྡན་པ་དག་བདུད་ཀྱི་དབང་དུ་སོང། །འཕགས་མིན་རྣམས་ཀྱིས་འདོད་པ་སྡུག་བསྔལ་ལྡན་པ་འདི་ལ་
[048-261a7] སུ་ཞིག་དགའ། །དེ་དག་གིས་སྨྲས་པ། ཤིང་མཆོག་འདི་དག་ལོ་མ་གཞོན་དང་ལྡན་ཞིང་མེ་ཏོག་རྒྱས་གྱུར་ལ། །ཤང་ཤང་ཏེའུ་དང་ཁུ་བྱུག་སྒྲ་འབྱིན་བུང་བ་སྒྲ་འབྱིན་ལྡན་པ་གཟིགས།།


[048-261b0] [261B] 
[048-261b1] ཅན་མཆིས་པ། །ནགས་མཆོག་མི་ཅི་ཚོགས་ཀྱིས་བསྟེན་པར་ན་ཆུང་རྣམས་དང་དགྱེས་པར་མཛོད། །བྱང་ཆུབ་སེམས་དཔས་སྨྲས་པ་
[048-261b2] ལོ་མར་བཅས་པའི་ཤིང་རྣམས་འདི་དག་དུས་ཀྱི་དབང་གིས་མེ་ཏོག་རྒྱས། །བུང་བ་དག་ཀྱང་བཀྲེས་དང་སྐོམ་པས་ཉེན་ནས་མེ་ཏོག་རྣམས་སུ་ལྷགས། །གང་ཞིག་དུས་ན་ས་ལས་སྐྱེས་པ་རྣམས་
[048-261b3] ཀྱང་ཉི་མས་སྐམ་པར་འགྱུར། །ང་འདིར་སྔོན་གྱི་རྒྱལ་བ་རྣམས་ཀྱིས་སྤྱད་པ་བདུད་རྩི་ངེས་པར་སྤྱད། །བདུད་ཀྱི་བུ་མོ་རྣམས་ཀྱིས་སྨྲས་པ། ཟླ་འདྲའི་ཞལ་མངའ་གཟིགས་ཤིག་པདྨ་གསར་པ་
[048-261b4] འདྲ་བའི་ཁ་བཞིན་ཅན། །སྙན་ཅིང་ཡིད་དུ་འོང་བའི་ཚིག་ལྡན་སོ་ནི་དངུལ་དང་ཁ་བ་འདྲ། །འདི་འདྲ་ལྷ་ཡི་གནས་ན་དཀོན་ན་མི་ཡི་གནས་ན་ག་ལ་མཆིས། །གང་དག་ལྷ་མཆོག་རྣམས་ཀྱིས་རྟག་
[048-261b5] ཏུ་འདོད་པར་བགྱི་བ་ཁྱོད་ཀྱིས་བརྙེས། །བྱང་ཆུབ་སེམས་དཔས་སྨྲས་པ། ལུས་ནི་ངན་སྐྱུག་མི་གཙང་སྲིན་བུའི་རིགས་ཀྱིས་གང་བ་ཤིག་ཤིག་པོ། །མྱུར་དུ་འགྱེས་ཤིང་འཇིག་པ་བདེ་བ་
[048-261b6] མ་ཡིན་རྣམས་དང་ལྡན་པར་མཐོང། །རྒྱུ་བར་བཅས་དང་མི་རྒྱུ་བ་ཡི་འགྲོ་ལ་བདེ་བ་མཆོག་བྱེད་པ། །གོ་འཕང་འཆི་འཕོ་མེད་པ་སྐྱེ་བོ་མཁས་པས་མཆོད་པ་དེ་ཐོབ་བྱ། །དེ་དག་འདོད་པའི་
[048-261b7] སྒྱུ་རྩལ་དྲུག་ཅུ་རྩ་བཞི་མྱོང་བར་གྱུར་བ་སྟེ། །རྐང་གདུབ་གསེར་གྱི་ཕག་སྐ་འཁྲོལ་ཞིང་གོས་ཀྱང་ཤིག་ཤིག་བྱས་ནས་ནི་།འདོད་པའི་མདའ་ཡིས་ཕོག་པ་རྒྱགས་པ་འཛུམ་ཞིང་འདི་སྐད་


[048-262a0] [262A] 
[048-262a1] ༄༅། །སྨྲས༑ ༑ཇོ་ཇོ་ཁྱོད་ལ་ནོངས་པ་ཅི་ཞིག་བགྱིས་ན་འདི་དག་བསྟེན་མི་བགྱི། །སྲིད་པ་ཀུན་གྱིས་ཉེས་པ་རིག་ནས་རྡུལ་དང་བྲལ་བས་འདི་སྐད་སྨྲས། །འདོད་པ་རལ་གྲི་
[048-262a2] མདུང་ཐུད་རྩེ་གསུམ་སྦྲང་རྩི་ཅན་གྱི་སྤུ་གྲི་འདྲ། །སྦྲུལ་གྱི་མགོ་དང་མེ་མུར་འདྲ་བར་ངས་འདིར་རབ་ཏུ་རིག་པས་ན། །བུད་མེད་ཡོན་ཏན་འཕྲོག་པས་དེ་ཕྱིར་ང་ཡིས་བུད་མེད་ཚོགས་རྣམས་
[048-262a3] སྤངས༑ ༑བུད་མེད་ཡོན་ཏན་རྣམ་པ་མང་པོ་ཁྲག་ཁྲིག་བྱེད་པ་དེ་དག་གིས། །གང་གི་ཚེ་ན་གླང་པོའི་ཕྲུག་གུའི་སྟབས་ཅན་དེ་བརྗོད་མ་ནུས་ཚེ། །ངོ་ཚ་སྐྱེངས་ནས་ཐུབ་པའི་རྐང་པ་གཉིས་
[048-262a4] ལ་རབ་ཏུ་ཕྱག་འཚལ་ཏེ། །དགའ་ཞིང་མགུ་པ་བསྐྱེད་ནས་ཕན་པ་བྱེད་པ་དེ་ལ་བསྟོད་པ་བྱས། །པདྨ་དྲི་མ་མེད་པའི་སྙིང་པོ་འདྲ་ཞིང་སྟོན་ཟླ་ལྟ་བུའི་ཞལ། །མར་གྱིས་སྦྱིན་སྲེག་བགྱིས་པའི་
[048-262a5] འོད་འཕྲོ་མེ་འདྲ་གསེར་གྱི་རི་འདྲ་བ། །སྲིད་པ་བརྒྱ་ནས་སྤྱད་ཅིང་དགོངས་དང་སྨོན་ལམ་བཏབ་པ་གྲུབ་གྱུར་ཅིག་བདག་ཉིད་བརྒལ་ནས་སྡུག་བསྔལ་དག་དང་ལྡན་པའི་འགྲོ་བ་བསྒྲལ་དུ་
[048-262a6] གསོལ༑ ༑དེ་དག་རྣམས་ཀྱིས་དོང་ཀའི་ཤིང་དང་ཙམྤ་ཀ་འདྲ་རྣམ་མང་བསྟོད། །མཆོག་ཏུ་གྱུར་བའི་རི་ལྟར་མི་གཡོ་བ་ལ་བསྐོར་བ་བྱས་ནས་ནི། །སོང་སྟེ་ཕ་ཡི་རྐང་ལ་མགོ་བོས་ཕྱག་
[048-262a7] འཚལ་འདི་སྐད་ཚིག་ཀྱང་སྨྲས། །ཡབ་ཅིག་ལྷ་དང་མི་ཡི་བླ་མ་དེ་ལ་ཁོང་ཁྲོ་སྤངས་ན་ལེགས། །བཞིན་ནི་འཛུམ་པར་གྱུར་ནས་པདྨའི་འདབ་མ་འདྲ་བའི་མིག་གིས་ལྟ། །དེ་ནི་ཆགས་


[048-262b0] [262B] 
[048-262b1] །ལྷུན་པོ་གཡོ་ཞིང་རྒྱ་མཚོ་བསྐམས་ལ་ཉི་ཟླ་ལྟུང་བར་འགྱུར་ཡང་གདའ་།སྲིད་པ་གསུམ་གྱི་ཉེས་མཐོང་དེ་ནི་བུད་མེད་རྣམས་ཀྱི་
[048-262b2] དབང་མི་འགྱུར། །དེ་ནས་བདུད་སྡིག་ཅན་གྱིས་ཚིག་དེ་སྐད་ཐོས་ནས་དེ་བས་ཀྱང་ཆེར་སྡུག་བསྔལ་ཞིང་ཡིད་མི་བདེ་ལ། ཡིད་མ་རངས་ཤིང་ཚིག་པ་ཟ་བའི་ཡིད་ཀྱིས་རང་གི་བུ་མོ་དེ་དག་ལ་
[048-262b3] སྨྲས་པ། ཀྱེ་མི་ཤེས་ཤིང་གླེན་ཏེ། ཁྱེད་ཀྱི་གཟུགས་དང་ད་རོད་མ་མཐོང་ངམ། ཇི་ལྟར་གྱུར་ན་དེ་བྱང་ཆུབ་ཀྱི་སྙིང་པོ་ལས་བསླང་བར་མ་ནུས། དེ་ནས་བདུད་ཀྱི་བུ་མོ་དེ་དག་གིས་རང་གི་ཕ་ལ་
[048-262b4] ཚིགས་སུ་བཅད་པས་སླར་སྨྲས་པ། སྙན་ཅིང་འཇམ་པོར་སྨྲ་ཡང་ཆགས་པ་མ་མཆིས་ཏེ། །གསང་བ་ཆེན་པོ་ལྟ་ཡང་སྡང་བ་མཆིས་མ་ལགས། །སྤྱོད་ལམ་དག་དང་སྤྱོད་པ་ལྟ་ཡང་རྨོངས་མ་
[048-262b5] མཆིས༑ ༑ལུས་རྣམས་ཐམས་ཅད་རྟོགས་ཀྱང་བསམ་པ་ཤིན་ཏུ་ཟབ། །བུད་མེད་ནོངས་པ་རྒྱ་ཆེན་ཐེ་ཚོམ་མ་མཆིས་རྟོགས། །འདོད་ལས་དབེན་པའི་ཡིད་ལྡན་འདོད་ཆགས་ཆགས་མ་མཆིས།།
[048-262b6] གང་ཞིག་དེ་ཡི་སེམས་དང་སྤྱོད་པ་ཡོངས་འཚལ་བ། །ལྷ་ཡུལ་མི་ཡུལ་འདི་ན་ལྷ་མི་དེ་མ་མཆིས། །དེ་ལ་བུད་མེད་སྒྱུ་རྣམས་གང་ལགས་བསྟན་ན་ཡབ། །ཆགས་བཅས་གང་ལགས་དེ་ཡི་
[048-262b7] སྙིང་ཞུ་འགྱུར་རིགས་ན། །དེ་དག་མཐོང་ཡང་དེ་ཡི་སེམས་ནི་གཅིག་མ་གཡོས། །རི་དབང་རྒྱལ་པོ་བཞིན་དུ་དེ་ནི་མི་གཡོ་གཡོ་མ་མཆིས། །བསོད་ནམས་གཟི་བརྗིད་བརྒྱས་བལྟམས་ཡོན་


[048-263a0] [263A] 
[048-263a1] ༄༅། །ཏན་གཟི་བརྗིད་རྫོགས། །བསྐལ་པ་བྱེ་བ་མང་པོར་ཚུལ་ཁྲིམས་བརྟུལ་ཞུགས་སྤྱད། །ལྷ་དང་ཚངས་པ་སེམས་ཅན་གཟི་བརྗིད་རྣམ་དག་དགེ་དེ་དག་དེ་ཡི་རྐང་
[048-263a2] པར་མགེས་གཏུགས་ཕྱག་ཀྱང་འཚལ། །སྡེ་དང་བཅས་པའི་བདུད་རྣམས་བཅོམ་ནས་སྔོན་ཆད་ཀྱི། །རྒྱལ་བས་བཞེད་པ་བྱང་ཆུབ་དམ་པ་འཐོབ་འགྱུར་ངེས། །ཡབ་ཅིག་བདག་ཅག་
[048-263a3] གཡུལ་ངོར་འཐབ་པ་མི་འཚལ་ཏེ། །སྟོབས་ལྡན་དག་དང་འཐབ་པར་སྦྱོར་འདི་ཚེགས་རབ་ཆེ། །ཡབ་ཅིག་མཁའ་ལ་ནོར་བུ་རིན་ཆེན་གཙུག་ཕུད་ཅན། །རྫོགས་པའི་བྱང་ཆུབ་སེམས་
[048-263a4] དཔའ་ཁྲག་ཁྲིག་གུས་པར་གནས། །རིན་ཆེན་འབྱུང་གནས་ཡན་ལག་མེ་ཏོག་ཕྲེང་བས་བརྒྱན། །སྟོབས་བཅུ་མངའ་བས་མཆོད་ཕྱིར་འདིར་བཏང་རྣམས་ལ་གཟིགས། །གང་དག་སེམས་
[048-263a5] པ་མ་མཆིས་གང་དག་སེམས་མ་མཆིས། །ཤིང་རི་ལྷ་དབང་གནོད་སྦྱིན་མཁའ་ལྡིང་དབང་པོ་དག་ཡོན་ཏན་རི་བོར་མངོན་པར་འདུད་ཅིང་ཕྱོགས་པ་ལས། །ཡབ་ཅིག་དོ་མོད་སླར་ལོག་ན་ནི་
[048-263a6] ལགས་པ་འདྲ། །གཞན་ཡང་གང་གི་ཕ་མཐར་མི་ཕྱིན་དེར་ནི་རྐྱལ་མི་བགྱི། །གང་ཞིག་རྩ་ནས་མི་ཕྱིན་དེ་ནི་བརྐོ་མི་བགྱི། །གང་ལ་བཟོད་པ་ཡང་གསོལ་དེ་ནི་དཀྲུག་མི་བགྱི། །གང་གིས་
[048-263a7] ཡིད་མི་བདེ་བར་འགྱུར་བ་དེ་མི་བགྱི། །དགེ་སློང་དག། དེ་ནས་དེའི་ཚེ་ཤིང་གི་ལྷ་མོ་བརྒྱད་ལ་འདི་ལྟ་སྟེ། དཔལ་ལྡན་དང། འཕེལ་མོ་དང། དཀའ་ཐུབ་དང། དགེ་མ་དང། མཁས་


[048-263b0] [263B] 
[048-263b1] མདངས་སྟོབས་དང། བདེན་སྨྲ་དང། ལྡན་མ་སྟེ། དེ་དག་གིས་བྱང་ཆུབ་སེམས་དཔའ་ལ་ཡང་དག་པར་མཆོད་ནས་དཔལ་རྣམ་པ་བཅུ་དྲུག་གིས་བྱང་ཆུབ་སེམས་དཔའ་འཕེལ་
[048-263b2] བར་བྱེད། མངོན་དུ་བསྟོད་པར་བྱེད་དེ། སེམས་ཅན་དམ་པ་ཁྱོད་ནི་དགུང་ཟླ་ཡར་གྱི་ངོ་ལྟར་མཛེས་པའོ། །བློ་རྣམ་པར་དམ་པ་ཁྱོད་ནི་གདུགས་དང་པོ་ཤར་བ་ལྟར་ལྷང་ངེ་བའོ། །
[048-263b3] སེམས་ཅན་དམ་པ་ཁྱོད་ནི་ཆབ་ཀྱི་ནང་ན་པདྨ་ལྟར་རབ་ཏུ་རྒྱས་པའོ། །སེམས་ཅན་དམ་པ་ཁྱོད་ནི་ནགས་དང་ནགས་འདབས་ན་རྒྱུ་བའི་སེངྒེ་ལྟར་སྒྲོག་པའོ། །སེམས་ཅན་དམ་པ་ཁྱོད་
[048-263b4] ནི་རྒྱ་མཚོའི་དབུས་ན་རིའི་རྒྱལ་པོ་ལྟར་མཛེས་པའོ། །སེམས་ཅན་དམ་པ་ཁྱོད་ནི་ཁོར་ཡུག་གི་རི་ལྟར་མངོན་པར་འཕགས་པའོ། །སེམས་ཅན་དམ་པ་ཁྱོད་ནི་རྒྱ་མཚོ་ལྟར་
[048-263b5] རིན་པོ་ཆེས་བལྟམས་ཤིང་གཏིང་དཔག་དཀའ་བའོ། །འཇིག་རྟེན་གྱི་མགོན་པོ་ཁྱོད་ནི་ནམ་མཁའ་ལྟར་ཐུག་པ་མ་མཆིས་ཤིང་ཐུགས་ཀྱི་རྒྱ་ཆེ་བའོ། །སེམས་ཅན་རྣམ་པར་དག་
[048-263b6] པ་ཁྱོད་ནི་དོགས་ལྟར་སེམས་ཅན་ཐམས་ཅད་ཀྱི་འཚོ་བར་གྱུར་ཅིང་ཐུགས་ཤིན་ཏུ་བརྟན་པའོ། །སེམས་ཅན་དམ་པ་ཁྱོད་ནི་མཚོ་མ་དྲོས་པ་ལྟར་རྟག་ཏུ་དང་ཞིང་ཐུགས་རྙོག་པ་
[048-263b7] མི་མངའ་བའོ། །སེམས་ཅན་དམ་པ་ཁྱོད་ནི་རླུང་དམར་ལྟར་འཇིག་རྟེན་གྱི་ཁམས་ཐམས་ཅད་ལ་རྟག་ཏུ་མི་ཆགས་ཤིང་ཐུགས་གནས་མ་མཆིས་པའོ། །སེམས་ཅན་དམ་པ་ཁྱོད་


[048-264a0] [264A] 
[048-264a1] ༄༅། །ནི་གཟི་བརྗིད་ཀྱི་རྒྱལ་པོ་ལྟར་རློམ་སེམས་ཐམས་ཅད་སྤངས་ཤིང་བསྙེན་པར་དཀའ་བའོ། །སེམས་ཅན་དམ་པ་ཁྱོད་ནི་སྲེད་མེད་ཀྱི་བུ་ལྟར་ཐུལ་བར་
[048-264a2] དཀའ་ཞིང་སྟོབས་དང་ལྡན་པའོ། །འཇིག་རྟེན་གྱི་མགོན་པོ་ཁྱོད་ནི་བྱང་ཆུབ་ཀྱི་སྙིང་པོ་ལས་མི་བཞེངས་པས་དམ་བཅས་པ་བརྟན་པའོ། །སེམས་ཅན་དམ་པ་ཁྱོད་ནི་དབང་པོའི་
[048-264a3] ལག་གིས་འཕངས་པའི་རྡོ་རྗེ་ལྟར་སླར་མི་ལྡོག་པའོ། །སེམས་ཅན་དམ་པ་ཁྱོད་ནི་རིང་པོར་མི་ཐོགས་པར་སྟོབས་བཅུ་དང་ལྡན་པར་བྱོན་པས་བརྙེས་པ་ལེགས་པར་བརྙེས་པའོ། །
[048-264a4] དགེ་སློང་དག་དེ་ལྟར་བྱང་ཆུབ་ཀྱི་ཤིང་གི་ལྷ་མོ་རྣམས་ཀྱི་དཔལ་རྣམ་པ་བཅུ་དྲུག་གིས་བྱང་ཆུབ་སེམས་དཔའ་འཕེལ་བར་བྱེད་དོ་།དགེ་སློང་དག་དེ་ན་གནས་གཙང་མའི་རིས་ཀྱི་
[048-264a5] ལྷའི་བུ་རྣམས་ཀྱིས་རྣམ་པ་བཅུ་དྲུག་གིས་བདུད་ཉམས་དམས་པར་བྱེད་དེ། རྣམ་པ་བཅུ་དྲུག་གང་ཞེ་ན། འདི་ལྟ་སྟེ། སྡིག་ཅན་ཁྱོད་ནི་ཁྲུང་ཁྲུང་རྒན་པོ་ལྟར་སེམས་ཁོང་དུ་ཆུད་ཅིང་
[048-264a6] དམས་པའོ། །སྡིག་ཅན་ཁྱོད་ནི་གླང་པོ་རྒན་པོ་འདམ་དུ་བྱིད་བ་ལྟར་ཉམ་ཆུང་བའོ། །སྡིག་ཅན་ཁྱོད་ནི་དཔའ་བོར་ཁས་འཆེས་པ་ཕམ་པ་ལྟར་གཅིག་པུར་གྱུར་པའོ། །སྡིག་ཅན་
[048-264a7] ཁྱོད་ནི་ནད་ཀྱིས་ཉེན་པ་འབྲོག་ཏུ་བོར་བ་ལྟར་གཉིས་སུ་མེད་པའོ་།སྡིག་ཅན་ཁྱོད་ནི་གླང་བུ་ཁལ་གྱིས་ཉོན་མོངས་པ་ལྟར་སྟོབས་མེད་པའོ། །སྡིག་ཅན་ཁྱོད་ནི་ཤིང་རླུང་གིས་


[048-264b0] [264B] 
[048-264b1] །སྡིག་ཅན་ཁྱོད་ནི་འགྲོན་པ་ལམ་སྟོར་བ་ལྟར་ལམ་ངན་པར་གནས་པའོ། །སྡིག་ཅན་ཁྱོད་ནི་མི་དབུལ་བོ་བུ་ལོན་ཅན་ལྟར་དམན་པ་བས་ཀྱང་དམན་པའོ། །སྡིག་
[048-264b2] ཅན་ཁྱོད་ནི་བྱ་རོག་བྱུང་རྒྱལ་བ་ལྟར་མུ་ཅོར་སྨྲ་བའོ། །སྡིག་ཅན་ཁྱོད་ནི་མ་དུལ་བ་བྱས་པ་མི་གཟོ་བ་ལྟར་ང་རྒྱལ་གྱིས་ཟིལ་གྱིས་ནོན་པའོ། །སྡིག་ཅན་ཁྱོད་ནི་སེངྒེའི་སྒྲས་ཝ་འབྲོས་པ་
[048-264b3] ལྟར་དེང་འབྲོས་པར་འགྱུར་བའོ། །སྡིག་ཅན་ཁྱོད་ནི་རྣམ་པར་འཐོར་རླུང་གིས་གཏོར་བའི་བྱ་བཞིན་དུ་དེང་འདར་བར་འགྱུར་བའོ། །སྡིག་ཅན་ཁྱོད་ནི་སྤྲང་པོ་བསོད་ནམས་ཟད་པ་ལྟར་དུས་
[048-264b4] མི་ཤེས་པའོ། །སྡིག་ཅན་ཁྱོད་ནི་སྣོད་ཆག་པ་རྡུལ་གྱིས་གང་བ་ལྟར་དེང་རྣམ་པར་སྤང་བར་འགྱུར་བའོ། །སྡིག་ཅན་ཁྱོད་ནི་སྔགས་ལ་དཔའ་བ་སྤྲུལ་ལ་བབ་པ་ལྟར་དེང་ཚར་ཆོད་པར་
[048-264b5] འགྱུར་བའོ། །སྡིག་ཅན་ཁྱོད་ནི་མི་རྐང་ལག་བཅད་པ་ལྟར་སྟོབས་ཐམས་ཅད་དང་བྲལ་བའོ་ཞེས་བྱ་བའོ། །དགེ་སློང་དག་དེ་ལྟར་གནས་གཙང་མའི་རིས་ཀྱི་ལྷ་རྣམས་ཀྱིས་རྣམ་པ་བཅུ་
[048-264b6] དྲུག་གིས་བདུད་སྡིག་ཅན་ཉམ་དམས་པ་བྱས་སོ། །དགེ་སློང་དག་དེ་ལ་བྱང་ཆུབ་ཀྱི་བསྙེན་བཀུར་བའི་ལྷ་རྣམས་ཀྱིས་རྣམ་པ་བཅུ་དྲུག་གིས་བདུད་སྡིག་ཅན་ཟློག་པར་བྱེད་དེ། བཅུ་དྲུག་
[048-264b7] གང་ཞེ་ན། འདི་ལྟ་སྟེ། སྡིག་ཅན་ཁྱོད་ནི་དཔའ་བོས་ཕ་རོལ་གྱི་སྡེ་བཅོམ་པ་ལྟར་བྱང་ཆུབ་སེམས་དཔས་དོ་མོད་ཕམ་པར་བྱས་པར་འགྱུར་རོ། །སྡིག་ཅན་ཁྱོད་ནི་གྱད་སྟོབས་ཆུང་ངུར་


[048-265a0] [265A] 
[048-265a1] ༄༅། །གྱད་སྟོབས་ཆེན་པོ་བབ་པ་ལྟར་དོ་མོད་བྱང་ཆུབ་སེམས་དཔས་ཚར་བཅད་པར་འགྱུར་རོ། །སྡིག་ཅན་ཁྱོད་ནི་སྲིན་བུ་མེ་ཁྱེར་ལ་ཉི་མའི་དཀྱིལ་འཁོར་བབ་པ་ལྟར་དོ་མོད་
[048-265a2] བྱང་ཆུབ་སེམས་དཔས་ཟིལ་གྱིས་ནོན་པར་འགྱུར་རོ། །སྡིག་ཅན་ཁྱོད་ནི་ཕུབ་མ་སྤར་གང་ལ་རླུང་དམར་བཏབ་པ་ལྟར་དོ་མོད་བྱང་ཆུབ་སེམས་དཔས་གཏོར་བར་འགྱུར་རོ། །སྡིག་ཅན་ཁྱོད་
[048-265a3] ནི་ཝ་ལ་སེངྒེ་བབ་པ་ལྟར་དོ་མོད་བྱང་ཆུབ་སེམས་དཔས་དངངས་པར་བྱས་པར་འགྱུར་རོ། །སྡིག་ཅན་ཁྱོད་ནི། ཤིང་སཱ་ལ་ཆེན་པོ་རྩ་བ་ནས་བཅད་པ་ལྟར་དོ་མོད་བྱང་ཆུབ་སེམས་དཔས་
[048-265a4] བསྒྱེལ་བར་འགྱུར་རོ། །སྡིག་ཅན་ཁྱོད་ནི་མི་མཛའ་བའི་གྲོང་ཁྱེར་ལ་རྒྱལ་པོ་ཆེན་པོ་བབ་པ་ལྟར་དོ་མོད་བྱང་ཆུབ་སེམས་དཔས་བརླག་པར་འགྱུར་རོ། །སྡིག་ཅན་ཁྱོད་ནི་བ་རྗེས་ཀྱི་ཆུ་ལ་
[048-265a5] ཉིན་ཚན་ཆེན་པོ་བབ་པ་ལྟར་དོ་མོད་བྱང་ཆུབ་སེམས་དཔས་ཡོངས་སུ་ཟད་པར་བྱས་པར་འགྱུར་རོ། །སྡིག་ཅན་ཁྱོད་ནི་མི་གཡོན་ཅན་གསད་པར་བྱ་བ་ཤོར་བ་ལྟར་དོ་མོད་བྱང་ཆུབ་སེམས་
[048-265a6] དཔས་འབྲོས་པར་བྱེད་པར་འགྱུར་རོ། །སྡིག་ཅན་ཁྱོད་ནི་མེའི་ཚ་བས་བུད་པའི་ཁྱུ་ལྟར་དོ་མོད་བྱང་ཆུབ་སེམས་དཔས་མགོ་འཁོར་བར་བྱེད་པར་འགྱུར་རོ། །སྡིག་ཅན་ཁྱོད་ནི་ཆོས་ཀྱི་
[048-265a7] རྒྱལ་པོ་རྒྱལ་སྲིད་ཉམས་པ་ལྟར་དེ་མོད་བྱང་ཆུབ་སེམས་དཔས་མྱ་ངན་བྱེད་དུ་བཅུག་པར་འགྱུར་རོ། །སྡིག་ཅན་ཁྱོད་ནི་ཁྲུང་ཁྲུང་རྒན་པོ་འདབ་མ་བྲེགས་པ་ལྟར་དོ་མོད་བྱང་ཆུབ་སེམས་


[048-265b0] [265B] 
[048-265b1] །སྡིག་ཅན་ཁྱོད་ནི་འབྲོག་དགོན་པར་ལམ་རྒྱགས་ཆད་པ་ལྟར་དོ་མོད་བྱང་ཆུབ་སེམས་དཔས་ཕོངས་པར་བྱས་པར་འགྱུར་རོ། །སྡིག་ཅན་ཁྱོད་ནི་རྒྱ་
[048-265b2] མཚོ་ཆེན་པོར་གྲུ་ཞིག་པ་ལྟར་དོ་མོད་བྱང་ཆུབ་སེམས་དཔས་སྨྲེ་སྔགས་འདོན་དུ་བཅུག་པར་འགྱུར་རོ། །སྡིག་ཅན་ཁྱེད་ནི་སྲེག་པའི་བསྐལ་པས་རྩྭ་དང་ནགས་ཚལ་ལྟར་ད་མོད་བྱང་ཆུབ་སེམས་དཔས་
[048-265b3] རྙིས་པར་བྱས་པར་འགྱུར་རོ། །སྡིག་ཅན་ཁྱོད་ནི་རིའི་རྩེ་མོ་ལ་རྡོ་རྗེ་བབ་པ་ལྟར་དོ་མོད་བྱང་ཆུབ་སེམས་དཔས་བརྙིལ་བར་འགྱུར་རོ། །ཞེས་བྱ་བའོ། །དགེ་སློང་དག་དེ་ལྟར་བྱང་ཆུབ་ཀྱི་བསྙེན་བཀུར་
[048-265b4] བའི་ལྷའི་བུ་རྣམས་ཀྱིས་རྣམ་པ་བཅུ་དྲུག་གིས་བདུད་སྡིག་ཅན་ཟློག་པར་བྱེད་ཀྱང་བདུད་སྡིག་ཅན་ཕྱིར་མ་ལོག་གོ། དེ་ལ་འདི་སྐད་ཅེས་བྱ་སྟེ། ལྷ་ཡི་ཚོགས་ཀྱིས་ཡང་དག་བསྐུལ་བ་ཐོས་ཀྱང་བདུད་ནི་
[048-265b5] ཕྱིར་ལོག་མ་གྱུར་ཏེ། །སློངས་ཤིག་རྒྱོབ་ཅིག་འདི་ནི་བརླག་པར་གྱིས་ཤིག་སྲོག་ཀྱང་སྦྱིན་པར་མ་བྱེད་ཅིག་འདི་ནི་རང་ཉིད་རྒྱལ་ནས་ང་ཡི་ཡུལ་ནས་གཞན་ཡང་སྒྲོལ་བར་བྱེད་པར་འགྱུར། །
[048-265b6] ལངས་ཏེ་བྲོས་པ་མ་གཏོགས་དགེ་སྦྱོང་འདི་ལ་ཐར་གཞན་ཅུང་ཟད་མེད་ཅེས་སྨྲས། །བྱང་ཆུབ་སེམས་དཔས་སྨྲས་པ། རི་ཡི་རྒྱལ་པོ་ལྷུན་པོ་གནས་ནས་གཡོ་སྲིད་འགྲོ་བ་ཐམས་ཅད་མེད་འགྱུར་
[048-265b7] སྲིད༑ ༑སྐར་མའི་ཚོགས་རྣམས་ཐམས་ཅད་ཟླ་བ་བཅས་པར་མཁའ་ལས་ས་ལ་ལྟུང་ཡང་སྲིད། །སེམས་ཅན་ཀུན་གྱི་བསམ་པ་གཅིག་བྱེད་འགྱུར་སྲིད་རྒྱ་མཚོ་ཆེན་པོ་སྐམ་སྲིད་ཀྱི། །ང་


[048-266a0] [266A] 
[048-266a1] ༄༅། །འདྲ་ཤིང་གི་རྒྱལ་པོའི་དྲུང་ན་འདུག་པ་ལ་ནི་གཡོ་བ་ཡོང་མི་སྲིད། །བདུད་ཀྱིས་སྨྲས་པ། ཁོ་བོ་འདོད་པའི་དབང་ཕྱུག་འཇིག་རྟེན་འདི་ཀུན་དབང། །ལྷ་དང་ལྷ་མིན་
[048-266a2] ཚོགས་བཅས་མི་དང་དུད་འགྲོ་རྣམས། །ཁོ་བོས་ཁྱབ་སྟེ་ཐམས་ཅད་ཁོ་བོའི་དབང་དུ་འགྱུར། །ཁོ་བོའི་ཡུལ་ན་འདུག་པ་ལོངས་ལ་ཚིག་བཞིན་གྱིས། །བྱང་ཆུབ་སེམས་དཔས་སྨྲས་པ་
[048-266a3] གལ་ཏེ་འདོད་དབང་ཁྱོད་ཡིན་གསལ་བར་ཁྱོད་དབང་མིན། །ཡང་དག་ང་ལྟོས་ང་ཡང་ཆོས་ཀྱི་དབང་ཕྱུག་ཡིན། །གལ་ཏེ་ངན་འགྲོར་མི་འགྲོ་ཁྱོད་ནི་འདོད་དབང་ཕྱུག་དབང་མེད་ཁྱོད་ན་
[048-266a4] ལྟ་བཞིན་བྱང་ཆུབ་ངས་ཐོབ་འགྱུར། །བདུད་ཀྱིས་སྨྲས་པ། དགེ་སྦྱོང་བདག་ཉིད་གཅིག་པུ་དགོན་པར་ཅི་ཞིག་བྱེད། །ཁྱོད་ཀྱིས་གང་བཙལ་དེ་དང་འཕྲད་པར་སླ་མ་ཡིན། །རབ་འགྲོ་
[048-266a5] ཤེས་ལྡན་ལ་སོགས་དཀའ་ཐུབ་རབ་བསྒྲིམས་ཀྱང། །གོ་འཕང་མཆོག་དེ་མ་ཐོབ་མིར་གྱུར་ཁྱོད་ཅི་སྨོས། །བྱང་ཆུབ་སེམས་དཔས་སྨྲས་པ། ཁྲོ་བའི་ཟིལ་ནོན་བློ་དང་ལྷ་ཡུལ་
[048-266a6] འདོད་པ་དང། །བདག་ལ་རྟག་དང་མི་རྟག་སྙམ་དུ་གནས་པ་དང་།ཡུལ་དུ་འགྲོ་བས་གནས་པ་ཐར་སྙམ་གནས་པ་ཡི། །དྲང་སྲོང་མི་ཤེས་སྔོན་དུ་འགྲོ་བས་དཀའ་ཐུབ་སྤྱད། །དེ་དག་
[048-266a7] ཡང་དག་དོན་དང་བྲལ་ཞིང་སྐྱེས་བུ་སྨྲ། །ཁྱབ་དང་ཕྱོགས་གཅིག་ཅེས་དང་ཁ་ཅིག་རྟག་ཅེས་སྨྲ། །ལུས་ཅན་ལུས་མིན་ཡོན་ཏན་མིན་དང་ཡོན་ཏན་ཅན། །བྱེད་པ་པོ་དང་བྱེད་པོ་མིན་


[048-266b0] [266B] 
[048-266b1] །སྟན་འདིར་འདུག་སྟེ་ང་རྒྱལ་བཅོམ་པས་སྡེ་དཔུང་བཅས། །ཁྱོད་ཕམ་བྱས་ཏེ་བྱང་ཆུབ་རྡུལ་མེད་དེང་ཐོབ་ནས། །འགྲོ་བ་འདི་ལ་འབྱུང་དང་བྱུང་དང་མྱ་ངན་འདས། །
[048-266b2] སྡུག་བསྔལ་ཞི་བ་བསིལ་བའི་དངོས་པོ་བསྟན་པར་བྱ། །བདུད་ནི་ཁྲོས་ཤིང་འཁྲུགས་ཏེ་ཚིག་པ་ཟོས་ནས་མདུན་དུ་རྩུབ་པའི་ཚིག་ཏུ་སྨྲས་པ་དགེ་སྦྱོང་འོད་ཟུངས་ཤིག་གཅིག་པུ་དགོན་
[048-266b3] པར་བོར་བར་གྱུར་པ་འདི་ནི་ང་ཡི་མདུན་ནས་བཟུང་ལ་སོང་སྟེ་མྱུར་དུ་དབང་དུ་གྱིས། །ང་ཡི་ཁྱིམ་དུ་མྱུར་དུ་སོང་ལ་ཤིང་སྒྲོག་དང་ནི་ལྕགས་སྒྲོག་ཕྲུགས་སུ་ཆུག་སྟེ་སྒོ་བ་བྱེད་དུ་ཆུག་
[048-266b4] སྡུག་བསྔལ་ཉེན་ནས་ཀུ་ཅོ་རྣམ་པ་མང་པོ་འདོན་ཅིང་ལྷ་ཡི་ཁོལ་པོ་ཡིན་པར་བདག་གིས་བདག་མཐོང་བྱས། །བྱང་ཆུབ་སེམས་དཔས་སྨྲས་པ། ནམ་མཁའ་ལ་ནི་རི་མོ་རྣམ་པ་སྣ་ཚོགས་
[048-266b5] ཆ་ཆ་རིས་རིས་ཕྱེ་སྟེ་སོ་སོར་བྲི་བར་ནུས་ཀྱང་སྲིད། །ཕྱོགས་དང་ཕྱོགས་མཚམས་འགྲོ་བའི་ཤུགས་ཅན་རླུང་ནི་མི་ཡིས་རབ་ཏུ་བསྒྲིམས་ཏེ་ཞགས་པས་བཅིང་དུ་ནུས་ཀྱང་སྲིད། །ཉི་མ་
[048-266b6] ཟླ་བ་མུན་པ་རབ་རིབ་མེད་བྱེད་མཁའ་ལས་ས་ལ་ལྟུང་བར་བྱེད་པ་ནུས་སྲིད་ཀྱི། །ཁྱོད་དང་འདྲ་བ་རབ་ཏུ་མང་པོ་བགྲང་ལས་འདས་པ་དག་གིས་ཤིང་དྲུང་ནས་ནི་ང་བསྐྱོད་ནུས་མི་འགྱུར། །
[048-266b7] བདུད་དཔུང་སྟོབས་དང་ལྡན་པ་ལངས་ཏེ་ཧ་ཞེས་ཟེར། །དུང་དང་རྔ་དང་རྫ་རྔ་མཆོག་གི་སྒྲ་འབྱིན་ལངས། །བདུད་དཔུང་ཤིན་ཏུ་འཇིགས་པ་འདི་དག་མཐོང་ནས་ནི། །ཀྱི་ཧུད་བུ་སྡུག་ཁྱོད་ཅིས་མ་


[048-267a0] [267A] 
[048-267a1] ༄༅། །མ་རུང་གྱུར་ཅེས་ཟེར། །འཛམ་ཀླུང་གསེར་དང་ཙམ་པའི་སྙིང་པོ་འདྲ་བར་སེར། །ཤིན་ཏུ་གཞོན་ནུ་ལྷ་མིས་བསྟོད་ཅིང་མཆོད་པའི་འོས། །ཁྱོད་དེང་གཡུལ་ངོ་ཆེན་པོ་
[048-267a2] རབ་ཏུ་བརླག་འགྱུར་ཏེ། །དབང་པོས་ལྷ་མིན་ལྟ་བུར་བདུད་ཀྱི་དབང་དུ་འགྱུར། །ཚངས་པའི་དབྱངས་དང་ཀ་ལ་པིངྐའི་སྒྲ་སྐད་ཀྱིས། །བདེ་བར་གཤེགས་པས་གནོད་སྦྱིན་སྲིན་ཚོགས་དེ་ལ་སྨྲས།།
[048-267a3] མི་མཁས་གང་ཞིག་ནམ་མཁའ་སྐྲག་པར་བྱེད་འདོད་པ། །དེ་ནི་ཤིང་མཆོག་དྲུང་ནས་ང་འདྲ་སློང་བར་འདོད། །གང་ཞིག་སྟོང་གསུམ་ཆེན་པོ་བཤིག་ནས་རྡུལ་བགྲང་དང། །གང་ཞིག་བ་སྤུ་ཡིས་ནི་རྒྱ་མཚོ་ཆུ་
[048-267a4] འབྱིན་དང། །སྐད་ཅིག་གིས་ནི་རྡོ་རྗེའི་རང་བཞིན་རི་འཐོར་བ་།དེས་ཀྱང་ཤིང་དྲུང་འདུག་པ་ང་ལ་འཚེ་མི་ནུས། །བདུད་ཁྲོས་སེམས་ཀྱིས་གཉའ་ཤིང་གང་གི་བར་ཙམ་འདུག། ཤུབས་ནས་ཕྱུང་
[048-267a5] བའི་རལ་གྲི་རྣོན་པོ་ལག་ན་ཐོགས། །དགེ་སྦྱོང་མྱུར་ལོངས་ང་ཡིས་བསམ་པ་བཞིན་དུ་སོང། །འོད་མའི་མྱུ་གུ་སྔོ་ལྟར་དོ་མོད་བཅད་ད་རེ། །བྱང་ཆུབ་སེམས་དཔས་སྨྲས་པ། གལ་ཏེ་སྟོང་གསུམ་ས་
[048-267a6] རྣམས་འདི་དག་ཐམས་ཅད་བདུད་ཀྱིས་རབ་ཏུ་གང་གྱུར་ལ། །ཀུན་གྱི་ལག་ན་རི་བོ་ལྷུན་པོ་མཆོག་འདྲ་བ་ཡི་རལ་གྲི་ཐོགས་གྱུར་ཀྱང་།དེ་དག་ང་ཡི་བ་སྤུ་བསྐྱོད་པར་མི་ནུས་ང་ལ་གནོད་བྱེད་སྨོས་
[048-267a7] ཅི་དགོས། །སུན་འབྱིན་མ་རིངས་ཤིག་དང་དེའུ་རི་བཏགས་ཏེ་ང་ཡིས་བརྟན་པོར་དྲན་པར་བྱ། །རྔ་མོ་བ་ལང་གླང་ཆེན་མགོ་དང་འཇིགས་མིག་དང། །མྱུར་གདུག་སྦྲུལ་དང་མིག་གདུག་མི་བཟད་


[048-267b0] [267B] 
[048-267b1] །མེ་འབར་ཁ་དོག་རྩེ་མོར་བཅས་པའི་རི་འཕེན་ཅིང། །རྩ་བར་བཅས་པའི་ཤིང་དང་ཟངས་དང་ལྕགས་རྣམས་འཕེན། །སྤྲིན་ལྟར་ལངས་ཏེ་ཕྱོགས་བཞི་དག་ཏུ་སྒྲ་སྒྲོག་ཅིང་།རྡོ་རྗེའི་ལྕེ་དང་
[048-267b2] ལྕགས་ཀྱི་ཐུ་ལུམ་ཆར་པ་འབེབས། །རལ་གྲི་མདུང་ཐུང་རྣོ་དང་དགྲ་སྟ་དུག་ཅན་འབེབས། །ས་ནི་རྟོལ་བར་བྱེད་ཅིང་ཤིང་དག་རབ་ཏུ་འཇོམས། །ཁ་ཅིག་ལག་བ་བརྒྱ་དག་གིས་ནི་མདའ་བརྒྱ་
[048-267b3] འཕེན༑ ༑ཁ་ནས་མྱུར་དུ་གདུག་པའི་སྦྲུལ་དང་མེ་ཡང་འཐོར། །ཆུ་སྐྱེས་ཆུ་སྲིན་ལ་སོགས་པ་དག་མཚོ་ནས་ལེན། །ཁ་ཅིག་ནམ་མཁའ་ལྡིང་དུ་བསྒྱུར་ནས་ཀླུ་ཡང་འཕེན། །ཁ་ཅིག་ཁྲོས་ནས་
[048-267b4] ལྕགས་ཀྱི་ཐུ་ལུམ་རི་རབ་ཙམ། །མེ་འབར་ཁ་དོག་རྩེ་མོར་བཅས་པ་རྣམས་ཀྱང་འཕེན། །ས་ལ་ལྷགས་ནས་ས་ནི་རབ་ཏུ་འཁྲུག་པར་བྱེད་།འོག་གི་ཆུ་ཡི་ཕུང་པོའི་ཆུ་ཡང་རྣམ་པར་འཁྲུག་ཁ་
[048-267b5] ཅིག་དེ་ཡི་མདུན་དང་དེ་བཞིན་རྒྱབ་ཏུ་མཆོང། །ཀྱེ་མ་བུ་ཞེས་གཡས་དང་དེ་བཞིན་གཡོན་དུ་མཆོང། །རྐང་པ་ལག་པ་ལོག་པར་འདུག་ཅིང་མགོ་འབར་ལ། །གློག་ལྟར་རབ་ཏུ་འབར་བར་མིག་ནས་
[048-267b6] མངོན་དུ་འབྱིན། །བདུད་ཀྱི་དཔུང་ནི་བསྒྱུར་བ་མི་སྡུག་བྱས་མཐོང་ནས། །སེམས་ཅན་དག་པ་སྒྱུ་མ་བྱས་པ་ཇི་བཞིན་རྟོག་འདི་ལ་བདུད་མེད་སྟོབས་མེད་འགྲོ་མེད་བདག་ཀྱང་མེད། །ཆུ་ཟླའི་ཚུལ་
[048-267b7] འདྲ་བ་ཡི་འཇིག་རྟེན་གསུམ་པོ་འཁོར། །མིག་དང་སྐྱེས་བ་བུད་མེད་མེད་ཅིང་བདག་གི་མེད། །རྣ་བ་སྣ་དང་དེ་བཞིན་ལྕེ་དང་དེ་བཞིན་ལུས། །ཆོས་འདི་བྱེད་པ་པོ་དང་ཚོར་བ་པོ་དང་བྲལ། །བརྟེན་


[048-268a0] [268A] 
[048-268a1] ༄༅། །ནས་སྐྱེས་ཏེ་ནང་ཡང་སྟོང་ཞིང་ཕྱི་ཡང་སྟོང་།བདེན་ཚིག་གང་གིས་འདིར་ཆོས་ཤིན་ཏུ་སྟོང་ཞེ་ན། །འདུལ་མཐུན་གནོད་སྦྱིན་ངེས་པ་གང་ཡིན་དེ་དག་གིས། །ལག་
[048-268a2] བའི་མཚོན་ཆ་མེ་ཏོག་ཕྲེང་བར་མཐོང་གྱུར་ཅེས། །རྟག་ཏུ་བདེན་སྨྲས་དེ་ཡིས་བདེན་པའི་ཚིག་བྱས་ཏེ། །དེ་ཡིས་ལག་མཐིལ་གཡོན་པ་དྲ་བ་མཆོག་སྤྲས་པ། །སེན་མོ་ཟངས་མདོག་རབ་
[048-268a3] མཛེས་རྩིབས་སྟོང་འཁོར་ལོ་ཅན། །འཛམ་ཀླུང་གསེར་འབར་དང་འདྲ་བསོད་ནམས་དགེས་བསྟེན་པས། །ཚུལ་དུ་ཤིས་པར་མགོ་ནས་རྐང་པའི་བར་དུ་བྱུགས། །མཁའ་ལས་གློག་འདྲ་བར་ནི་
[048-268a4] ལག་པ་བརྐྱངས་བྱས་ནས། །ཚིག་ཏུ་སྨྲས་པ་ས་འདི་ང་ཡི་དབང་ཡིན་ཏེ། །ངས་ནི་སྔོན་ཆད་མཆོད་སྦྱིན་ཁྲིག་ཁྲིག་སྣ་ཚོགས་བྱས། །སློང་ལ་མི་སྦྱིན་སྙམ་སྟེ་དོན་མེད་གཞར་མ་བྱིན། །ཆུ་དང་
[048-268a5] མེ་དང་རླུང་ནི་ང་ཡི་དབང་ཡིན་ཏེ། །ཚངས་པ་སྐྱེ་རྒུ་བདག་དང་སྐར་བཅས་ཉི་ཟླ་དང། །གང་དག་ཕྱོགས་བཅུ་དག་ན་བཞུགས་པའི་སངས་རྒྱས་དང། །བདག་ཁྲིམས་བརྟུལ་ཞུགས་བྱང་ཆུབ་
[048-268a6] ཡན་ལག་འཕགས་པ་དཔང། །སྦྱིན་དང་ཚུལ་ཁྲིམས་དེ་བཞིན་བཟོད་པ་ང་ཡི་དབང། །བརྩོན་འགྲུས་དེ་བཞིན་བསམ་གཏན་དེ་ལྟར་ཤེས་རབ་དང། །ཚད་མེད་བཞི་དང་དེ་བཞིན་མངོན་
[048-268a7] ཤེས་ང་ཡི་དཔང། །རིམ་གྱིས་བྱང་ཆུབ་སྤྱོད་པ་ཐམས་ཅད་ང་ཡི་དབང། །ཕྱོགས་བཅུའི་འཇིག་རྟེན་སེམས་ཅན་མཐའ་དག་ཇི་སྙེད་པ་།དེ་དག་རྣམས་ཀྱི་བསོད་ནམས་ཚུལ་ཁྲིམས་


[048-268b0] [268B] 
[048-268b1] །གཏན་པ་མེད་པའི་མཆོད་སྦྱིན་བྱས་པ་བསྡོམས་ཀྱང་ནི། །དེ་དག་ང་ཡི་བ་སྤུའ་བརྒྱ་ཡི་ཆར་མི་ཕོད། །དེ་ཡིས་ཚུལ་དུ་ཤིས་པར་ལག་པ་ས་ལ་བརྡབས། །ཁར་བའི་སྣོད་ལྟར་ས་
[048-268b2] འདི་སྒྲ་ཡང་བྱུང་བར་གྱུར། །བདུད་ཀྱིས་སྒྲ་ཐོས་ནས་ནི་ས་ལ་སྒྱེལ་གྱུར་ཏེ། །ནག་པོའི་རྩ་ལག་རྒྱོབ་ཅིག་ཟུངས་ཤིག་སྒྲ་ཡང་ཐོས། །ལུས་ལས་རྡུལ་བྱུང་གཟི་བརྗིད་ཉམས་ཤིང་བཞིན་མདོག་གྱུར།།
[048-268b3] རྒ་བས་བཅོམ་པར་བདུད་དེ་ཉིད་ཀྱིས་མཐོང་བར་གྱུར། །བྲང་རྡུང་ཆོ་དེ་འདོན་ཅིང་འཇིགས་ཉེན་མགོན་ཡང་མེད། །བདུད་ཀྱི་ཡིད་འཁྲུལ་གྱུར་ཅིང་སེམས་ནི་མྱོས་པར་གྱུར། །གླང་པོ་རྟ་དང་བཞོན་
[048-268b4] པ་ཤིང་རྟ་ས་ལ་ལྷུང། །སྲིན་པོ་གྲུལ་བུམ་དག་དང་ཤ་ཟ་དངངས་ཤིང་རྒྱུག་མགོ་རྨོངས་ལམ་མི་རྙེད་ཅིང་གནས་མེད་སྐྱབས་ཀྱང་མེད། །རླུང་བཏབ་ནགས་མེས་བྱ་ལྟར་བལྟས་ནས་སོང་
[048-268b5] བར་གྱུར། །ཕ་མ་བུ་དང་སྲིང་མོ་དེ་བཞིན་ཕུ་ནུ་དག་གང་ན་མཐོང་ཞིང་གང་དུ་དོང་ཞེས་འདྲི་བར་བྱེད། །དེ་ཡི་རྐྱེན་གྱིས་དེ་དག་ཕན་ཚུན་འཐབ་ཅིང་རྩོད། །བདག་ནི་སྡུག་བསྔལ་གྱུར་ཏེ་འཚོ་བའི་
[048-268b6] སྐབས་ཀྱང་མེད། །བདུད་དཔུང་རྒྱ་ཆེ་མང་བ་མི་འཁྲུགས་སྙིང་པོ་དེ། །ཐམས་ཅད་རྣམ་པར་འཐོར་ཅིང་ཐ་རྒུར་གྱེས་གྱུར་ཏེ་།ཞག་བདུན་འདས་ཀྱི་བར་དུ་ཕན་ཚུན་ཕྲད་མ་གྱུར། །མཐོང་ནས་སྨྲས་
[048-268b7] པ་ག་ལ་ཏེ་གསོན་ན་དགའ་ཞེས་འཛེར། །ཤིང་གི་ལྷ་མོས་དེ་ཚེ་དེ་ལ་སྙིང་རྗེ་བྱས། །ཆུ་ཡི་བུམ་པ་ཐོགས་ཏེ་ནག་པོའི་རྩ་ལག་གཏོར། །མྱུར་དུ་ལོངས་ལ་ཕྱི་བཤོལ་མ་བྱེད་སྐྱེན་དུ་སོང། །བླ་མའི་


[048-269a0] [269A] 
[048-269a1] ༄༅། །ཚེག་མ་མཉན་པས་དེ་ལྟར་གྱུར་པ་ཡིན། །བདུད་ཀྱིས་སྨྲས་པ། བདག་གི་བུ་ཡི་སྙན་ཚིག་ཕན་པ་མ་མཉན་ཏེ། །སེམས་ཅན་ཤིན་ཏུ་དག་ལ་ཉེས་པ་བྱས་པས་ན། །
[048-269a2] སྡུག་བསྔལ་འཇིགས་ཕོངས་མྱ་ངན་བརླག་དང་བརྙས་པ་དང། །ཅིར་མི་རུང་བའི་སྒྲ་དང་དམན་ཉིད་བདག་གིས་ཐོབ། །ལྷ་མོས་སྨྲས་པ། མི་མཁས་གང་ཞིག་ཉེས་པ་མེད་ལ་ཉེས་བྱེད་པ། །
[048-269a3] དེ་ནི་ཉེས་དང་སྡུག་བསྔལ་བ་དང་ཕོངས་པ་དང། །ཅིར་མི་རུང་ཞེས་བྱ་བའི་སྒྲ་དང་དམན་ཉིད་དང། །བསད་དང་བཅིང་དང་ཉེས་པ་དུ་མ་རྙེད་པར་འགྱུར། །ལྷ་དང་ལྷ་མིན་མཁའ་ལྡིང་མི་ཅི་
[048-269a4] སྲིན་པོའི་དབང། །ཚངས་པ་བརྒྱ་བྱིན་གཞན་འཕྲུལ་འོག་མིན་བཅས་པ་དག་འདི་ལྟར་ཁྱོད་ཀྱིས་འདི་འདྲའི་བདུད་ཀྱི་དཔུང་བཅོམ་པས་།འཇིག་རྟེན་དཔའ་བོ་རྒྱལ་ཞེས་དེ་ཡིས་
[048-269a5] རྒྱལ་བ་བརྗོད། །རྒྱན་ཕྲེང་ཆུན་པོ་ཟླ་བ་གདུགས་དང་རྒྱལ་མཚན་བ་དན་འབུལ། །མེ་ཏོག་ཨ་ག་རུ་དང་རྒྱ་སྤོས་ཙནྡན་ཕྱེ་ཆར་འབེབས། །སིལ་སྙན་དག་ཀྱང་རབ་ཏུ་དཀྲོལ་བ་བྱེད་
[048-269a6] ཅིང་ཚིག་བརྗོད་པ། །དཔའ་བོ་དགྲ་ཚོགས་རྒྱལ་རྣམས་ཁྱོད་ལ་དགབ་པ་མཛད་པར་འགྱུར། །རྟེན་མཆོག་འདིར་ནི་བྱམས་པས་གཡོན་ཅན་བདུད་ཀྱི་ཕྱོགས། །རྒྱ་ཆེན་ཕམ་མཛད་
[048-269a7] དཔའ་བོ་དོ་མོད་བྱང་ཆུབ་བརྙེས། །སྟོབས་བཅུ་མ་འདྲེས་སོ་སོ་ཡང་དག་རིག་པ་དང། །སངས་རྒྱས་ཡུལ་རྣམས་ཐམས་ཅད་དོ་མོད་བརྙེས་པར་འགྱུར། །བདུད་གདུལ་ཆེད་དུ་


[048-269b0] [269B] 
[048-269b1] །རྫོགས་པའི་བྱང་ཆུབ་སེམས་དཔའི་སྟོབས་རྩལ་སུས་མཐོང་བ། །བྱེ་བ་སུམ་ཅུ་དྲུག་དང་བྲག་ཁྲིག་ཉི་ཤུ་བཞི། །དེ་དག་སངས་རྒྱས་བྱང་ཆུབ་མཆོག་
[048-269b2] ཏུ་ཡིད་ཀྱིས་སྨོན། །བདུད་བཏུལ་བའི་ལེའུ་ཞེས་བྱ་བ་སྟེ། ཉི་ཤུ་རྩ་གཅིག་པའོ།། །།དགེ་སློང་དག་དེ་ལྟར་བྱང་ཆུབ་སེམས་དཔའ་བདུད་ཕྱིར་རྒོལ་བ་བཅོམ་
[048-269b3] པ༑ དགྲ་བཏུལ་བ། གཡུལ་ངོར་གཡུལ་ལས་རྣམ་པར་རྒྱལ་བ། གདུགས་དང། རྒྱལ་མཚན་དང། བ་དན་བསྒྲེང་བས་འདོད་པ་རྣམས་ལས་དབེན་པ། སྡིག་པ་མི་དགེ་བའི་
[048-269b4] ཆོས་རྣམས་ལས་དབེན་པ། རྟོག་པ་དང་བཅས་པ། དཔྱོད་པ་དང་བཅས་པ། དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་རྫོགས་པར་བྱས་ཏེ་གནས་
[048-269b5] སོ༑ ༑དེ་རྟོག་པ་དང་དཔྱོད་པ་དང་བྲལ་ཞིང་ནང་ཡོངས་སུ་དང་སྟེ། སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ། དཔྱོད་པ་མེད་པ། ཏིང་ངེ་འཛིན་ལས་སྐྱེས་པའི་དགའ་བ་དང་བདེ་
[048-269b6] བ་ཅན་བསམ་གཏན་གཉིས་པ་རྫོགས་པར་བྱས་ཏེ་གནས་སོ། །དེ་དགའ་བའི་འདོད་ཆགས་དང་བྲལ་བས་བཏང་སྙོམས་ལ་གནས་ཤིང། དྲན་པ་དང་ཤེས་བཞིན་ཅན་ཡིན་ཏེ། བདེ་
[048-269b7] བ་ལུས་ཀྱིས་མྱོང་ལ། འཕགས་པ་རྣམས་ཀྱིས་གང་དེ་དྲན་པ་དང་ལྡན་པ་བདེ་བ་ལ་གནས་པ་བཏང་སྙོམས་པའོ་ཞེས་བརྗོད་པ་སྟེ་དགའ་བ་མེད་པ་བསམ་གཏན་གསུམ་པ་རྫོགས་


[048-270a0] [270A] 
[048-270a1] ༄༅། །པར་བྱས་ཏེ་གནས་སོ། །དེ་བདེ་བའང་སྤངས་ཏེ། སྔ་ནས་སྡུག་བསྔལ་ཡང་སྤངས་ཤིང་ཡིད་བདེ་བ་དང་ཡིད་མི་བདེ་བའང་ནུབ་པས་བདེ་བའང་མ་ཡིན། སྡུག་
[048-270a2] བསྔལ་བའང་མ་ཡིན་པ་བཏང་སྙོམས་དང་དྲན་པས་ཡོངས་སུ་དག་པ་བསམ་གཏན་བཞི་བ་རྫོགས་པར་བྱས་ཏེ་གནས་སོ། །དེ་ནས་བྱང་ཆུབ་སེམས་དཔའ་དེ་ལྟ་བུར་སྙོམས་པར་ཞུགས་
[048-270a3] པའི་སེམས་ཡོངས་སུ་དག་པ། ཡོངས་སུ་བྱང་བ། འོད་གསལ་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། མཉེན་པ་ལས་སུ་རུང་བར་གནས་པ། མི་གཡོ་བར་གྱུར་པས་
[048-270a4] ནམ་གྱི་ཆ་སྟོད་ལ་ལྷའི་མིག་ལས་ཡེ་ཤེས་མཐོང་བའི་རིག་པ་མངོན་དུ་བྱ་བའི་ཕྱིར་སེམས་མངོན་པར་སྒྲུབ་ཅིང་མངོན་པར་གཏོད་དོ། །དེ་ནས་བྱང་ཆུབ་སེམས་དཔའ་ལྷའི་མིག་ཡོངས་སུ་དག་པ་
[048-270a5] མིའི་ལས་ཤིན་ཏུ་འདས་པས་སེམས་ཅན་ཤི་འཕོ་བ་དང། སྐྱེ་བ་དང། ཁ་དོག་བཟང་པོ་དང། ཁ་དོག་ངན་པ་དང། བཟང་པོ་དང་ངན་པ་རྣམས་མཐོང་ངོ། །ལས་ཇི་ལྟ་བ་བཞིན་དུ་འགྲོ་
[048-270a6] བའི་སེམས་ཅན་རྣམས་ཀྱང་རབ་ཏུ་ཤེས་ཏེ། ཀྱེ་མ་སེམས་ཅན་འདི་དག་ནི་ལུས་ཀྱིས་ཉེས་པར་སྤྱད་པ་དང་ལྡན་པ། ངག་དང་ཡིད་ཀྱིས་ཉེས་པར་སྤྱད་པ་དང་ལྡན་པ། འཕགས་པ་
[048-270a7] རྣམས་ལ་སྐུར་བ་འདེབས་པ། ལོག་པར་ལྟ་བ་དག་སྟེ། དེ་དག་ལོག་པར་ལྟ་བའི་ལས་ཡང་དག་པར་བླངས་པའི་རྒྱུས་ལུས་ཞིག་སྟེ་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་


[048-270b0] [270B] 
[048-270b1] སེམས་ཅན་འདི་དག་ནི་ལུས་ཀྱིས་ལེགས་པར་སྤྱད་པ་དང་ལྡན་པ། ངག་དང་ཡིད་ཀྱིས་ལེགས་པར་སྤྱད་པ་དང་ལྡན་པ། འཕགས་
[048-270b2] པ་རྣམས་ལ་སྐུར་བ་མི་འདེབས་པ། ཡང་དག་པར་ལྟ་བ་དག་སྟེ། དེ་དག་ཡང་དག་པར་ལྟ་བའི་ལས་ཡང་དག་པར་བླངས་པའི་རྒྱུས་ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་ལྷའི་ནང་
[048-270b3] དུ་སྐྱེ་བར་འགྱུར་བ་དག་གོ་ཞེས་བྱ་བར་རབ་ཏུ་ཤེས་སོ། །དེ་ལྟར་ལྷའི་མིག་རྣམ་པར་དག་པ་མིའི་ལས་ཤིན་ཏུ་འདས་པས་སེམས་ཅན་འཆི་འཕོ་བ་དང། སྐྱེ་བ་དང། ཁ་དོག་བཟང་པོ་
[048-270b4] དང། ཁ་དོག་ངན་པ་དང། བདེ་འགྲོར་སོང་བ་དང། ངན་འགྲོར་སོང་བ་དང། ངན་པ་དང། བཟང་པོ་དག་དང། ལས་ཇི་ལྟ་བ་བཞིན་དུ་འགྲོ་བ་རྣམས་མཐོང་ངོ། །དགེ་སློང་དག་དེ་ལྟར་
[048-270b5] བྱང་ཆུབ་སེམས་དཔའ་ནམ་གྱི་ཆ་སྟོད་ལ་རིག་པ་མངོན་སུམ་དུ་བྱེད་དོ། །མུན་པ་སེལ་ཏོ། །སྣང་བ་བསྐྱེད་དོ། །དེ་ནས་བྱང་ཆུབ་སེམས་དཔའ་དེ་ལྟ་བུར་སྙོམས་པར་ཞུགས་པའི་སེམས་
[048-270b6] ཡོངས་སུ་དག་པ། ཡོངས་སུ་བྱང་བ། འོད་གསལ་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། མཉེན་པ། ལས་སུ་རུང་བར་གནས་པ། མི་གཡོ་བར་གྱུར་པས་
[048-270b7] ནམ་གྱི་གུང་ཐུན་ལ་སྔོན་གྱི་གནས་རྗེས་སུ་དྲན་པའི་ཡེ་ཤེས་མཐོང་བའི་རིག་པ་མངོན་དུ་བྱ་བའི་ཕྱིར་སེམས་མངོན་པར་སྒྲུབ་ཅིང་མངོན་པར་གཏོད་དོ། །དེ་བདག་དང་སེམས་ཅན་གཞན་


[048-271a0] [271A] 
[048-271a1] ༄༅། །དག་གི་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ་འདི་ལྟ་སྟེ། སྐྱེ་བ་གཅིག་དང། གཉིས་དང། གསུམ་དང། བཞི་དང་ལྔ་དང། བཅུ་དང། ཉི་ཤུ་དང་
[048-271a2] སུམ་ཅུ་དང། བཞི་བཅུ་དང། སྐྱེ་བ་ལྔ་བཅུ་དང། སྐྱེ་བ་བརྒྱ་དང། སྐྱེ་བ་སྟོང་དང། སྐྱེ་བ་བརྒྱ་སྟོང་དང། སྐྱེ་བ་བརྒྱ་སྟོང་ཕྲག་དུ་མ་དང། སྐྱེ་བ་བྱེ་བ་དང། སྐྱེ་བ་བྱེ་བ་ཕྲག་བརྒྱ་
[048-271a3] དང། སྐྱེ་བ་བྱེ་བ་ཕྲག་སྟོང་དང། སྐྱེ་བ་བྱེ་བ་བརྒྱ་སྟོང་དང། སྐྱེ་བ་བྱེ་བ་ཁྲག་ཁྲིག་བརྒྱ་སྟོང་དང། སྐྱེ་བ་བྱེ་བ་བརྒྱ་ཕྲག་དུ་མ་དང། སྐྱེ་བ་བྱེ་བ་སྟོང་ཕྲག་དུ་མ་དང་སྐྱེ་བ་བྱེ་བ་
[048-271a4] བརྒྱ་སྟོང་ཕྲག་དུ་མ་དང། སྐྱེ་བ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་ནས་འཇིག་པའི་བསྐལ་བ་དང། འཆགས་པའི་བསྐལ་པ་དང། འཇིག་པ་དང་འཆགས་པའི་བསྐལ་པ་དང་
[048-271a5] འཇིག་པ་དང་འཆགས་པའི་བསྐལ་པ་དུ་མ་དག་ཀྱང་རྗེས་སུ་དྲན་ནོ། །བདག་ཆེ་གེ་མོ་ཞེས་བྱ་བ་ཞིག་ཏུ་གྱུར་ཏེ། མིང་འདི་ཞེས་བྱ་བར་གྱུར་ཏོ། །རུས་ནི་འདི་ཞེས་བྱའོ། །རིགས་ནི་འདི་
[048-271a6] ཞེས་བྱའོ། །ཁ་དོག་ནི་འདི་ལྟ་བུའོ། །ཁ་ཟས་ནི་འདི་ལྟ་བུ་ཞིག་ཟ་ཟའོ། །ཚེའི་ཚད་ནི་འདི་ཙམ་ཞིག་ཐུབ་པོ། །ཡུན་ནི་འདི་སྲིད་ཅིག་གནས་གནས་སོ། །བདེ་བ་དང་སྡུག་
[048-271a7] བསྔལ་ནི་འདི་ལྟ་བུ་ཞིག་མྱོང་ངོ། །བདག་དེ་ནས་ཤི་འཕོས་ནས་ཆེ་གེ་མོ་ཞེས་བྱ་བ་ཞིག་ཏུ་སྐྱེས་སོ། །དེ་ནས་ཤི་འཕོས་ནས་ཀྱང་ཆེ་གེ་མོ་ཞེས་བྱ་བ་ཞིག་ཏུ་སྐྱེས་སོ། །དེ་ནས་ཤི་འཕོས་


[048-271b0] [271B] 
[048-271b1] ཡུལ་ཕྱོགས་དང་བཅས་པར་བདག་དང་སེམས་ཅན་ཐམས་ཅད་ཀྱི་སྔོན་གྱི་གནས་རྣམ་པ་དུ་མ་རྗེས་སུ་དྲན་ནོ། །དེ་ནས་བྱང་ཆུབ་སེམས་
[048-271b2] དཔའ་དེ་ལྟ་བུར་སྙོམས་པར་ཞུགས་པའི་སེམས་ཡོངས་སུ་དག་པ། ཡོངས་སུ་བྱང་བ། འོད་གསལ་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། མཉེན་པ་
[048-271b3] ལས་སུ་རུང་བར་གནས་པ། མི་གཡོ་བར་གྱུར་པས་ནམ་གྱི་ཆ་སྨད་སྐྱ་རེངས་འཆར་བའི་དུས་ཀྱི་ཚེ་རྔ་བརྡུང་བའི་ནམ་ཚོད་ཙམ་ན་སྡུག་བསྔལ་དང། ཀུན་འབྱུང་བ་ནུབ་པར་བྱ་བ་
[048-271b4] དང། ཟག་པ་ཟད་པ་ཤེས་པ་མཐོང་བའི་རིག་པ་མངོན་དུ་བྱ་བའི་ཕྱིར་སེམས་མངོན་པར་སྒྲུབ་ཅིང་མངོན་པར་གཏོད་དེ། དེ་འདི་སྙམ་དུ་སེམས་ཏེ། ཀྱེ་མ་འཇིག་རྟེན་འདི་ནི་འདི་
[048-271b5] ལྟ་སྟེ། སྐྱེ་བ་དང། རྒ་བ་དང། ན་བ་དང། འཆི་བ་དང་འཆི་འཕོ་བ་དང། སྐྱེ་བས་སྡུག་བསྔལ་བར་གྱུར་པ་ཡིན་ན། འོན་ཀྱང་རྒ་བ་དང། ན་བ་དང། འཆི་བ་ལ་སོགས་པའི་སྡུག་བསྔལ་གྱི་ཕུང་
[048-271b6] པོ་ཆེན་པོ་འབའ་ཞིག་འདི་ལས་འབྱུང་བར་བྱ་བ་མི་ཤེས་ཏེ། ཨེ་མའོ་རྒ་བ་དང། ན་བ་དང། འཆི་བ་ལ་སོགས་པ་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་འདི་ཐམས་ཅད་ཟད་པར་བྱ་བར་
[048-271b7] ཤེས་ན་ཅི་མ་རུང་སྙམ་ནས། དེ་ནས་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་རྒ་བ་དང་འཆི་བ་བྱུང། རྒ་བ་དང་འཆི་བའི་རྐྱེན་ནི་གང་ཡིན་སྙམ་ནས་དེས་འདི་


[048-272a0] [272A] 
[048-272a1] ༄༅། །སྙམ་དུ་བསམ་སྟེ། སྐྱེ་བ་ཡོད་པས་རྒ་ཤི་བྱུང་སྟེ་རྒ་ཤིའི་རྐྱེན་ནི་སྐྱེ་བ་ཡིན་ནོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ་
[048-272a2] གང་ཡོད་པས་སྐྱེ་བ་བྱུང། སྐྱེ་བའི་རྐྱེན་ནི་གང་ཡིན་སྙམ་ནས་དེས་འདི་སྙམ་དུ་བསམ་སྟེ། སྲིད་པ་ཡོད་པས་སྐྱེ་བ་བྱུང་སྟེ་སྐྱེ་བའི་རྐྱེན་ནི་སྲིད་པ་ཡིན་ནོ་སྙམ་མོ། །དེ་ནས་
[048-272a3] ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་སྲིད་པ་བྱུང། སྲིད་པའི་རྐྱེན་ནི་གང་ཡིན་སྙམ་ནས་ངེས་འདི་སྙམ་དུ་བསམ་སྟེ། ལེན་པ་ཡོད་པས་སྲིད་པ་བྱུང་
[048-272a4] སྟེ༑ སྲིད་པའི་རྐྱེན་ནི་ལེན་པ་ཡིན་ནོ་སྙམ་མོ། །དེ་ནས་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་ལེན་པ་བྱུང་ལེན་པའི་རྐྱེན་ནི་གང་ཡིན་སྙམ་ནས་དེས་
[048-272a5] འདི་སྙམ་དུ་བསམ་སྟེ། སྲེད་པ་ཡོད་པས་ལེན་པ་བྱུང་སྟེ། ལེན་པའི་རྐྱེན་ནི་སྲེད་པ་ཡིན་ནོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་སྲེད་པ་
[048-272a6] བྱུང། སྲེད་པའི་རྐྱེན་ནི་གང་ཡིན་སྙམ་ནས་དེས་འདི་སྙམ་དུ་བསམ་སྟེ། ཚོར་བ་ཡོད་པས་སྲེད་པ་བྱུང་སྟེ། སྲེད་པའི་རྐྱེན་ནི་ཚོར་བ་ཡིན་ནོ་སྙམ་མོ། །དེ་ནས་ཡང་བྱང་ཆུབ་སེམས་
[048-272a7] དཔའ་འདི་སྙམ་དུ་སེམས་ཏེ། གང་ཡོད་པས་ཚོར་བ་བྱུང། ཚོར་བའི་རྐྱེན་ནི་གང་ཡིན་སྙམ་ནས་ངེས་འདི་སྙམ་དུ་བསམ་སྟེ། རེག་པ་ཡོད་པས་ཚོར་བ་བྱུང་སྟེ། ཚོར་བའི་རྐྱེན་ནི་རེག་པ་


[048-272b0] [272B] 
[048-272b1] །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་རེག་པ་བྱུང། རེག་པའི་རྐྱེན་ནི་གང་ཡིན་སྙམ་ནས་དེས་འདི་སྙམ་དུ་བསམ་སྟེ། སྐྱེ་མཆེད་
[048-272b2] དྲུག་ཡོད་པས་རེག་པ་བྱུང་སྟེ། རེག་པའི་རྐྱེན་ནི་སྐྱེ་མཆེད་དྲུག་ཡིན་ནོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་སྐྱེ་མཆེད་དྲུག་བྱུང། སྐྱེ་
[048-272b3] མཆེད་དྲུག་གི་རྐྱེན་ནི་གང་ཡིན་སྙམ་ནས་ངེས་འདི་སྙམ་དུ་སེམས་ཏེ། མིང་དང་གཟུགས་ཡོད་པས་སྐྱེ་མཆེད་དྲུག་བྱུང་སྟེ། སྐྱེ་མཆེད་དྲུག་གི་རྐྱེན་ནི་མིང་དང་གཟུགས་ཡིན་ནོ་སྙམ་
[048-272b4] མོ༑ ༑དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་མིང་དང་གཟུགས་བྱུང། མིང་དང་གཟུགས་ཀྱི་རྐྱེན་ནི། གང་ཡིན་སྙམ་ནས་དེས་འདི་སྙམ་དུ་བསམ་སྟེ་
[048-272b5] རྣམ་པར་ཤེས་པ་ཡོད་པས་མིང་དང་གཟུགས་བྱུང་སྟེ། མིང་དང་གཟུགས་ཀྱི་རྐྱེན་ནི་རྣམ་པར་ཤེས་པ་ཡིན་ནོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་
[048-272b6] ཡོད་པས་རྣམ་པར་ཤེས་པ་བྱུང། རྣམ་པར་ཤེས་པའི་རྐྱེན་ནི་གང་ཡིན་སྙམ་ནས་དེས་འདི་སྙམ་དུ་བསམ་སྟེ། འདུ་བྱེད་ཡོད་པས་རྣམ་པར་ཤེས་པ་བྱུང་སྟེ། རྣམ་པར་ཤེས་པའི་རྐྱེན་
[048-272b7] ནི་འདུ་བྱེད་ཡིན་ནོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་ཡོད་པས་འདུ་བྱེད་བྱུང། འདུ་བྱེད་ཀྱི་རྐྱེན་ནི་གང་ཡིན་སྙམ་ནས་དེས་འདི་སྙམ་དུ་བསམ་


[048-273a0] [273A] 
[048-273a1] ༄༅། །སྟེ༑ མ་རིག་པ་ཡོད་པས་འདུ་བྱེད་བྱུང་སྟེ། འདུ་བྱེད་ཀྱི་རྐྱེན་ནི་མ་རིག་པ་ཡིན་ནོ་སྙམ་མོ། །དེ་ལྟར་བྱང་ཆུབ་སེམས་དཔའ་འདི་སྙམ་དུ་སེམས་ཏེ། མ་
[048-273a2] རིག་པའི་རྐྱེན་གྱི་འདུ་བྱེད་རྣམས། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་
[048-273a3] སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ་ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་
[048-273a4] བ༑ སྐྱེ་བའི་རྐྱེན་གྱིས་རྒ་ཤི་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་འབྱུང་བར་འགྱུར་ཏེ། དེ་ལྟར་སྡུག་
[048-273a5] བསྔལ་གྱི་ཕུང་པོ་ཆེན་པོ་འབའ་ཞིག་འདི་འབྱུང་བར་འགྱུར་རོ་སྙམ་མོ། །དགེ་སློང་དག་སྔོན་མ་ཐོས་པའི་ཆོས་རྣམས་ལ་ཀུན་འབྱུང་ཀུན་འབྱུང་ཞེས་ཚུལ་བཞིན་ཡིད་ལ་བྱེད་
[048-273a6] ཅིང་མང་དུ་བྱེད་པས་བྱང་ཆུབ་སེམས་དཔའི་ཡེ་ཤེས་སྐྱེས། མིག་སྐྱེས། རིག་པ་སྐྱེས། མང་པོ་ཤེས་པ་སྐྱེས། ཡིད་གཞུངས་པ་སྐྱེས་ཤེས་རབ་སྐྱེས་སོ། །སྣང་བ་བྱུང་ངོ། །
[048-273a7] དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་མེད་པས་རྒ་ཤི་མེད་པར་འགྱུར། གང་འགགས་པས་རྒ་ཤི་འགག་སྙམ་ནས་དེས་འདི་སྙམ་དུ་བསམ་སྟེ། སྐྱེ་བ་མེད་


[048-273b0] [273B] 
[048-273b1] སྐྱེ་བ་འགགས་པས་རྒ་ཤི་འགག་གོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ། གང་མེད་པས་སྐྱེ་བ་མེད་པར་འགྱུར། གང་འགགས་
[048-273b2] པས་སྐྱེ་བ་འགག་སྙམ་ནས་དེས་འདི་སྙམ་དུ་བསམ་སྟེ། སྲིད་པ་མེད་ན་སྐྱེ་བ་མེད་པར་འགྱུར་ཏེ། སྲིད་པ་འགགས་པས་སྐྱེ་བ་འགག་གོ་སྙམ་མོ། །དེ་ནས་ཡང་བྱང་ཆུབ་སེམས་དཔའ་འདི་
[048-273b3] སྙམ་དུ་སེམས་ཏེ། གང་མེད་པས་ཞེས་བྱ་བ་ནས་རྒྱས་པར་སྦྱར་ཏེ་འདུ་བྱེད་མེད་པར་འགྱུར། གང་འགགས་པས་འདུ་བྱེད་འགག་སྙམ་པའི་བར་དུའོ། །དེས་འདི་སྙམ་དུ་བསམ་སྟེ། མ་རིག་
[048-273b4] པ་མེད་པས་འདུ་བྱེད་མེད་པར་འགྱུར་ཏེ། མ་རིག་པ་འགགས་པས་འདུ་བྱེད་འགག་གོ་འདུ་བྱེད་འགགས་པས་རྣམ་པར་ཤེས་པ་འགག་གོ་ཞེས་བྱ་བ་ནས་སྐྱེ་བ་འགགས་པས་རྒ་ཤི་དང་
[048-273b5] མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་འགག་པར་འགྱུར་ཏེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་འདི་འགག་པར་
[048-273b6] འགྱུར་རོ་སྙམ་པའི་བར་དུའོ། །དགེ་སློང་དག་དེ་ལྟར་སྔོན་མ་ཐོས་པའི་ཆོས་རྣམས་ལ་ཚུལ་བཞིན་ཡིད་ལ་བྱེད་ཅིང་མང་དུ་བྱེད་པས་བྱང་ཆུབ་སེམས་དཔའི་ཡེ་ཤེས་སྐྱེས། མིག་སྐྱེས་
[048-273b7] རིག་པ་སྐྱེས། མང་པོ་ཤེས་པ་སྐྱེས། ཡིད་གཞུངས་པ་སྐྱེས། ཤེས་རབ་སྐྱེས་སོ། །སྣང་བ་བྱུང་ངོ། །དགེ་སློང་དག་ངས་དེའི་ཚེ་འདི་ནི་ཟག་པ་སྡུག་བསྔལ་ལོ་ཞེས་ཡང་དག་པ་


[048-274a0] [274A] 
[048-274a1] ༄༅། །ཇི་ལྟ་བ་བཞིན་དུ་ཤེས་སོ། །འདི་ནི་ཟག་པའི་ཀུན་འབྱུང་བའོ། །འདི་ནི་ཟག་པ་འགོག་པའོ། །འདི་ནི་ཟག་པ་འགོག་པར་འགྲོ་བའི་ལམ་མོ། །ཞེས་
[048-274a2] ཡང་དག་པ་ཇི་ལྟ་བ་བཞིན་དུ་ཤེས་སོ། །འདི་ནི་འདོད་པའི་ཟག་པའོ། །འདི་ནི་སྲིད་པའི་ཟག་པའོ། །འདི་ནི་མ་རིག་པའི་ཟག་པའོ་།འདི་ནི་ལྟ་བའི་ཟག་པའོ། །འདིར་
[048-274a3] ཟག་པ་མ་ལུས་པར་འགག་གོ་འདིར་ཟག་པ་མ་ལུས་པར་མི་སྣང་བར་འགྱུར་ཞིང་ནུབ་པར་འགྱུར་རོ། །འདི་ནི་མ་རིག་པའོ། །འདི་ནི་མ་རིག་པའི་ཀུན་འབྱུང་བའོ། །འདི་ནི་
[048-274a4] མ་རིག་པ་འགོག་པའོ། །འདི་ནི་མ་རིག་པ་འགོག་པར་འགྲོ་བའི་ལམ་མོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །འདིར་མ་རིག་པ་མ་ལུས་པར་མི་སྣང་བར་འགྱུར་ཏེ། ནུབ་
[048-274a5] པར་འགྱུར་རོ། །ཞེས་བྱ་བར་དེ་བཞིན་དུ་སྦྱར་རོ། །འདི་དག་ནི་འདུ་བྱེད་རྣམས་སོ། །འདི་ནི་འདུ་བྱེད་ཀྱི་ཀུན་འབྱུང་བའོ། །འདི་ནི་འདུ་བྱེད་འགོག་པའོ། །འདི་ནི་འདུ་བྱེད་འགོག་
[048-274a6] པར་འགྲོ་བའི་ལམ་མོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ་།འདི་ནི་རྣམ་པར་ཤེས་པའོ། །འདི་ནི་རྣམ་པར་ཤེས་པའི་ཀུན་འབྱུང་བའོ། །འདི་ནི། རྣམ་པར་ཤེས་པ་
[048-274a7] འགོག་པའོ། །འདི་ནི་རྣམ་པར་ཤེས་པ་འགོག་པར་འགྲོ་བའི་ལམ་མོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །འདི་ནི་མིང་དང་གཟུགས་སོ། །འདི་ནི་མིང་དང་གཟུགས་


[048-274b0] [274B] 
[048-274b1] །འདི་ནི་མིང་དང་གཟུགས་འགོག་པའོ་།འདི་ནི་མིང་དང་གཟུགས་འགོག་པར་འགྲོ་བའི་ལམ་མོ། །ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །འདི་ནི་སྐྱེ་
[048-274b2] མཆེད་དྲུག་གོ་འདི་ནི་སྐྱེ་མཆེད་དྲུག་གི་ཀུན་འབྱུང་བའོ། །འདི་ནི་སྐྱེ་མཆེད་དྲུག་འགོག་པའོ། །འདི་ནི་སྐྱེ་མཆེད་དྲུག་འགོག་པར་འགྲོ་བའི་ལམ་མོ་ཞེས་ཡང་དག་པ་ཇི་ལྟ་
[048-274b3] བ་བཞིན་དུ་ཤེས་སོ། །འདི་ནི་རེག་པའོ། །འདི་ནི་རེག་པའི་ཀུན་འབྱུང་བའོ། །འདི་ནི་རེག་པ་འགོག་པའོ། །འདི་ནི་རེག་པ་འགོག་པར་འགྲོ་བའི་ལམ་མོ་ཞེས་ཡང་དག་
[048-274b4] པ་ཇི་ལྟ་བ་བཞིན་དུ་ཤེས་སོ། །འདི་ནི་ཚོར་བའོ། །འདི་ནི་ཚོར་བའི་ཀུན་འབྱུང་བའོ། །འདི་ནི་ཚོར་བའི་འགོག་པའོ། །འདི་ནི་ཚོར་བ་འགོག་པར་འགྲོ་བའི་ལམ་མོ། །འདི་
[048-274b5] ནི་སྲེད་པའོ། །འདི་ནི་སྲེད་པའི་ཀུན་འབྱུང་བའོ། །འདི་ནི་སྲེད་པ་འགོག་པའོ། །འདི་ནི་སྲེད་པ་འགོག་པར་འགྲོ་བའི་ལམ་མོ། །འདི་ནི་ལེན་པའོ། །འདི་ནི་ལེན་པའི་
[048-274b6] ཀུན་འབྱུང་བའོ། །འདི་ནི་ལེན་པ་འགོག་པའོ། །འདི་ནི་ལེན་པ་འགོག་པར་འགྲོ་བའི་ལམ་མོ། །འདི་ནི་སྲིད་པའོ། །འདི་ནི་སྲིད་པའི་ཀུན་འབྱུང་བའོ། །འདི་ནི་སྲིད་པ་འགོག་
[048-274b7] པའོ༑ ༑འདི་ནི་སྲིད་པ་འགོག་པར་འགྲོ་བའི་ལམ་མོ། །འདི་ནི་སྐྱེ་བའོ། །འདི་ནི་སྐྱེ་བའི་ཀུན་འབྱུང་བའོ། །འདི་ནི་སྐྱེ་བ་འགོག་པའོ། །འདི་ནི་སྐྱེ་བ་འགོག་པར་འགྲོ་བའི་ལམ་


[048-275a0] [275A] 
[048-275a1] ༄༅། །མོ༑ ༑འདི་ནི་རྒ་བའོ། །འདི་ནི་རྒ་བའི་ཀུན་འབྱུང་བའོ་།འདི་ནི་རྒ་བ་འགོག་པའོ། །འདི་ནི་རྒ་བ་འགོག་པར་འགྲོ་བའི་ལམ་མོ། །འདི་ནི་འཆི་བའོ། །
[048-275a2] འདི་ནི་འཆི་བའི་ཀུན་འབྱུང་བའོ། །འདི་ནི་འཆི་བ་འགོག་པའོ། །འདི་ནི་འཆི་བ་འགོག་པར་འགྲོ་བའི་ལམ་མོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །འདི་དག་ནི་མྱ་
[048-275a3] ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་ཏེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་འདི་འབྱུང་བར་འགྱུར་བ་
[048-275a4] ནས། འགོག་པར་འགྱུར་རོ་ཞེས་བྱ་བའི་བར་དུ་ཡང་དག་པ་ཇི་ལྟ་བ་བཞིན་དུ་ཤེས་སོ། །འདི་ནི་སྡུག་བསྔལ་ལོ། །འདི་ནི་སྡུག་བསྔལ་གྱི་ཀུན་འབྱུང་བའོ། །འདི་ནི་སྡུག་
[048-275a5] བསྔལ་འགོག་པའོ། །འདི་ནི་སྡུག་བསྔལ་འགོག་པར་འགྲོ་བའི་ལམ་མོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །དགེ་སློང་དག། དེ་ལྟར་བྱང་ཆུབ་སེམས་དཔས་ནམ་གྱི་
[048-275a6] ཆ་སྨད་སྐྱ་རེངས་འཆར་བའི་དུས་ཀྱི་ཚེ་རྔ་བརྡུང་བའི་ནམ་ཚོད་ཙམ་ན་སྐྱེས་བུ་དང། སྐྱེས་བུ་དམ་པ་དང། སྐྱེས་བུ་མཆོག་དང། སྐྱེས་བུ་ཆེན་པོ་དང། སྐྱེས་བུ་ཁྱུ་མཆོག་དང་
[048-275a7] སྐྱེས་བུ་གླང་པོ་དང། སྐྱེས་བུ་སེངྒེ་དང། སྐྱེས་བུ་སྐྱེས་མཆོག་དང། སྐྱེས་བུ་དཔའ་བོ་དང། སྐྱེས་བུ་རྟུལ་ཕོད་དང། སྐྱེས་བུ་ཅང་ཤེས་དང། སྐྱེས་བུ་པདྨ་དང། སྐྱེས་བུ་


[048-275b0] [275B] 
[048-275b1] སྐྱེས་བུ་ལྗིད་ཁྱེར་བ་དང། སྐྱེས་བུ་ཁ་ལོ་སྒྱུར་བ་བླ་ན་མེད་པས་འཕགས་པའི་ཡེ་ཤེས་ཀྱིས་ཤེས་པར་བྱ་བ་དང། ཁོང་དུ་ཆུད་པར་བྱ་བ་དང། ཐོབ་པར་བྱ་བ་དང་བལྟ་
[048-275b2] བར་བྱ་བ་དང། མངོན་དུ་བྱ་བ་གང་ཅིའང་རུང་སྟེ། དེ་ཐམས་ཅད་སེམས་ཀྱི་སྐད་ཅིག་གཅིག་དང་ལྡན་པའི་ཤེས་རབ་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
[048-275b3] རྫོགས་པར་སངས་རྒྱས་ནས་རིག་པ་གསུམ་ཐོབ་བོ། །དགེ་སློང་དག་།དེ་ནས་ལྷའི་བུ་རྣམས་ཀྱིས་སྨྲས་པ། གྲོགས་པོ་དག་བཅོམ་ལྡན་འདས་མངོན་པར་རྫོགས་པར་སངས་
[048-275b4] རྒྱས་ཀྱི༑ མེ་ཏོག་གཏོར་ཅིག་ཅེས་བྱས་སོ། །དེ་ན་ལྷའི་བུ་གང་དག་སྔོན་གྱི་སངས་རྒྱས་མཐོང་བ་དེ་དག་འདུས་ནས་དེ་དག་གིས་དེ་དག་ལ་སྨྲས་པ། གྲོགས་པོ་དག་སྔོན་གྱི་ཡང་
[048-275b5] དག་པར་རྫོགས་པའི་སངས་རྒྱས་རྣམས་ཀྱང་བརྡ་མཛད་ཅིང་བརྡ་མངོན་པར་སྤྲུལ་པ་མཛད་ཀྱི། བཅོམ་ལྡན་འདས་ཀྱིས་བརྡ་མ་མཛད་ཀྱི་བར་དུ་མེ་ཏོག་མ་གཏོར་ཅིག་དགེ་སློང་དག་དེ་
[048-275b6] ནས་དེ་བཞིན་གཤེགས་པས་ལྷའི་བུ་དེ་དག་ཡིད་གཉིས་སུ་གྱུར་པར་མཁྱེན་ནས་ཤིང་ཏ་ལ་བདུན་ཙམ་དུ་ནམ་མཁའ་ལ་མངོན་པར་འཕགས་ཏེ། དེར་བཞུགས་ནས་ལམ་གྱི་རྒྱུན་ནི་ཆད་
[048-275b7] དོ༑ ༑རྡུལ་ནི་ཉེ་བར་ཞིའོ། །ཟག་པ་ནི་བསྐམས་ཏེ། ཡང་མི་ཟག་གོ་ལམ་ནི་ཆད་དེ། ཡང་མི་འཇུག་གོ་འདི་ནི་སྡུག་བསྔལ་གྱི་མཐའ་ཞེས་བྱའོ་ཞེས་ཆེད་དུ་བརྗོད་པ་ཆེད་


[048-276a0] [276A] 
[048-276a1] ༄༅། །དུ་བརྗོད་དོ། །དེ་ནས་ལྷའི་བུ་དེ་དག་གིས་དེ་བཞིན་གཤེགས་པ་ལ་ལྷའི་མེ་ཏོག་གིས་གཏོར་ཏེ། དེ་ནས་ལྷའི་མེ་ཏོག་པུས་མོ་ནུབ་ཙམ་དུ་བཀྲམ་པར་གྱུར་ཏོ། །
[048-276a2] དགེ་སློང་དག་དེ་ལྟར་དེ་བཞིན་གཤེགས་པས་མངོན་པར་རྫོགས་པར་སངས་རྒྱས་ཏེ་མུན་པ་མུན་ནག་དང་ནི་བྲལ། སྲེད་པ་ནི་རྣམ་པར་སྦྱངས། ལྟ་བ་ནི་བཟློག། ཉོན་མོངས་
[048-276a3] པ་རྣམས་ནི་རྣམ་པར་དཀྲུགས། ཟུག་རྔུ་ནི་ཕྱུང། མདུད་པ་ནི་བཀྲོལ། ང་རྒྱལ་གྱི་རྒྱལ་མཚན་ནི་བསྙལ། ཆོས་ཀྱི་རྒྱལ་མཚན་ནི་བསྒྲེང། བག་ལ་ཉལ་རྣམས་ནི་བཏོན་
[048-276a4] ཆོས་ཀྱི་དེ་བཞིན་ཉིད་ནི་མཁྱེན། ཡང་དག་པའི་མཐའ་ནི་ཐུགས་སུ་ཆུད། ཆོས་ཀྱི་དབྱིངས་ནི་ཡོངས་སུ་མཁྱེན། སེམས་ཅན་གྱི་ཁམས་ནི་རྣམ་པར་བཀོད། ཡང་དག་
[048-276a5] པ་ཉིད་དུ་ངེས་པའི་ཕུང་པོ་ནི་བསྔགས། ལོག་པ་ཉིད་དུ་ངེས་པའི་ཕུང་པོ་ནི་སྨད། མ་ངེས་པའི་ཕུང་པོ་ནི་ཡོངས་སུ་བཟུང་སེམས་ཅན་གྱི་དབང་པོ་རྣམས་ལ་ནི་རྣམ་པར་
[048-276a6] གཟིགས། སེམས་ཅན་གྱི་སྤྱོད་པ་ནི་ཡོངས་སུ་མཁྱེན། སེམས་ཅན་གྱི་ནད་གསོ་བ་ནི་ཐུགས་སུ་ཆུད། བདུད་རྩིའི་སྨན་སྦྱར་བ་ནི་གྲུབ། སྨན་པའི་རྒྱལ་པོར་ནི་བྱུང། སྡུག་
[048-276a7] བསྔལ་ཐམས་ཅད་ལས་རབ་ཏུ་ཐར་པར་མཛད་པ་པོར་ནི་གྱུར། མྱ་ངན་ལས་འདས་པའི་བདེ་བ་ལ་འཇོག་པ་པོར་ནི་གྱུར། དེ་བཞིན་གཤེགས་པའི་སྙིང་པོ། དེ་བཞིན་གཤེགས་


[048-276b0] [276B] 
[048-276b1] རྣམ་པར་གྲོལ་བའི་ཐབས་ནི། བརྙེས། ཐམས་ཅད་མཁྱེན་པ་ཉིད་ཀྱི་གྲོང་ཁྱེར་དུ་ནི་ཞུགས། སངས་རྒྱས་ཐམས་ཅད་དང་ཡང་
[048-276b2] དག་པར་ནི་འདྲེས། ཆོས་ཀྱི་དབྱིངས་ཐུགས་སུ་ཆུད་པ་ལས་དབྱེར་མེད་པར་ནི་གྱུར་ཏོ། །དགེ་སློང་དག་དེ་བཞིན་གཤེགས་པ་ངས་འདིར་ཐོག་མ་མེད་པའི་སྐྱེ་བ་དང། རྒ་བ་
[048-276b3] དང། འཆི་བའི་སྡུག་བསྔལ་མཐར་ཕྱུང་ངོ་ཞེས་ཞག་བདུན་པ་དང་པོ་ལ་བྱང་ཆུབ་ཀྱི་སྙིང་པོ་དེ་ཉིད་ན་བཞུགས་སོ།།།།འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་
[048-276b4] མདོ་བམ་པོ་བཅོ་ལྔ་པ། དགེ་སློང་དག་བྱང་ཆུབ་སེམས་དཔས་ཐམས་ཅད་མཁྱེན་པ་ཉིད་ཐོབ་མ་ཐག་ཏུ་དེ་ནས་སྐད་ཅིག་དེ་ཉིད་ལ་ཕྱོགས་བཅུའི་འཇིག་རྟེན་གྱི་ཁམས་ཐམས་
[048-276b5] ཅད་ཀྱི་སེམས་ཅན་ཐམས་ཅད་སྐད་ཅིག་དེ་དང། ཐང་གཅིག་དེ་དང་ཡུད་ཙམ་དེ་ལ་མཆོག་ཏུ་བདེ་བ་དང་ལྡན་པར་གྱུར་ཏོ། །འཇིག་རྟེན་གྱི་ཁམས་ཐམས་ཅད་ཀྱང་སྣང་བ་ཆེན་པོས་
[048-276b6] སྣང་བར་བྱས་ནས་འཇིག་རྟེན་གྱི་བར་སྡིག་པ་སྡིག་པས་ཁྱབ་པ་མུན་ནག་ཅེས་བྱ་བ་སྔ་མ་བཞིན་ནོ། །ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་རྣམ་པ་དྲུག་ཏུ་གཡོས། རབ་ཏུ་
[048-276b7] གཡོས༑ ཀུན་ཏུ་རབ་ཏུ་གཡོས་སོ། །ལྡེག། རབ་ཏུ་ལྡེག་ཀུན་ཏུ་རབ་ཏུ་ལྡེག་གོ་འགུལ། རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་


[048-277a0] [277A] 
[048-277a1] ༄༅། །འཁྲུགས་སོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །འུར་འུར། རབ་ཏུ་འུར་འུར། ཀུན་ཏུ་རབ་ཏུ་འུར་འུར་རོ་།སངས་རྒྱས་ཐམས་
[048-277a2] ཅད་ཀྱིས་ཀྱང་དེ་བཞིན་གཤེགས་པ་མངོན་པར་རྫོགས་པར་སངས་རྒྱས་པ་ལ་ལེགས་སོ་ཞེས་བྱ་བ་བྱིན་ཏེ། ཆོས་ཀྱི་དགབ་པ་དག་ཀྱང་བསྐུར་རོ། །ཆོས་ཀྱི་དགབ་པ་དེ་དག་གིས་སྟོང་
[048-277a3] གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་རིན་པོ་ཆེའི་གདུགས་གཅིག་གིས་ཁེབས་པར་གྱུར་ཏེ། རིན་པོ་ཆེའི་གདུགས་དེ་ལས་ཀྱང་རྣམ་པ་དེ་ལྟ་བུའི་འོད་ཟེར་གྱི་དྲ་བ་བྱུང་
[048-277a4] སྟེ༑ དེ་དག་གིས་ཕྱོགས་བཅུའི་འཇིག་རྟེན་གྱི་ཁམས་གྲངས་མེད་དཔག་ཏུ་མེད་པ་དག་སྣང་བར་བྱས་ནས་ཕྱོགས་བཅུའི་བྱང་ཆུབ་སེམས་དཔའ་རྣམས་དང། ལྷའི་བུ་རྣམས་ཀྱང་
[048-277a5] ཀུན་དགའ་བའི་སྒྲ་བརྗོད་པར་གྱུར་ཏེ། སེམས་ཅན་མཁས་པའི་པདྨ་ཡེ་ཤེས་ཀྱི་མཚོ་ལས་བྱུང་བ། འཇིག་རྟེན་གྱི་ཆོས་རྣམས་ཀྱིས་མ་གོས་པ་བྱུང་ངོ། །ཐུགས་རྗེ་ཆེན་པོའི་
[048-277a6] སྤྲིན་ཡང་དག་པར་འཕགས་ཏེ། ཆོས་ཀྱི་དབྱིངས་ཀྱི་གནས་ཁྱབ་པར་མཛད་ནས་འདུལ་བའི་སྐྱེ་བོའི་སྨན་གྱི་ཆོས་ཀྱི་ཆར། དགེ་བའི་རྩ་བའི་ས་བོན་ཐམས་ཅད་ཀྱི་མྱུ་གུ་སྐྱེད་པ་
[048-277a7] དད་པའི་མྱུ་གུ་རྣམས་རྣམ་པར་འཕེལ་བར་བྱེད་པ། རྣམ་པར་གྲོལ་བའི་འབྲས་བུ་རྣམས་འབྱིན་པར་བྱེད་པའི་ཆར་འབེབས་པར་འགྱུར་རོ་ཞེས་འཛེར་ཏོ། །དེ་ལ་འདི་སྐད་ཅེས་བྱ་


[048-277b0] [277B] 
[048-277b1] སྐྱེས་བུ་སེངྒེ་དེ་ཡིས་དཔུང་བཅས་བདུད་བཏུལ་ཏེ། །སྟོན་པས་བསམ་གཏན་བདེ་བ་མངོན་དུ་མཛད་ནས་ནི། །གང་ཚེ་སྟོབས་བཅུ་ས་རིག་པ་གསུམ་པོ་བརྙེས་གྱུར་ཚེ། །ཕྱོགས་
[048-277b2] བཅུའི་སངས་རྒྱས་ཞིང་མང་བྱེ་བ་གཡོས་པར་གྱུར། །ཆོས་འདོད་བྱང་ཆུབ་སེམས་དཔའ་གང་དག་ཡོངས་ལྷགས་པ། །ཞབས་ལ་གཏུགས་ཏེ་འདི་སྐད་ཚིག་སྨྲས་མ་མཉེལ་ཏམ༑༑
[048-277b3] བདག་ཅག་མངོན་སུམ་ཅི་འདྲ་ཤིན་ཏུ་འཇིགས་དཔུང་དེ། །ཤེས་རབ་བསོད་ནམས་སྟོབས་དང་བརྩོན་འགྲུས་སྟོབས་ཀྱིས་བཅོམ། །ཁྲག་ཁྲིག་ཞིང་ནས་སངས་རྒྱས་རྣམས་ཀྱིས་
[048-277b4] གདུགས་རྣམས་བསྐུར། །དེས་པ་སྐྱེས་བུ་ཆེན་པོ་བདུད་ཀྱི་སྡེ་རྣམས་བཏུལ། །ཁྱོད་ཀྱིས་གནས་མཆོག་འཆི་མེད་མྱ་ངན་མེད་པ་བརྙེས་།སྲིད་པ་གསུམ་དུ་དམ་ཆོས་ཆར་པ་
[048-277b5] མྱུར་དུ་ཕོབ། །ཕྱོགས་བཅུའི་སེམས་ཅན་སྙིང་པོ་རྣམས་ཀྱིས་ཕྱག་བརྐྱངས་ཏེ། །ཀ་ལ་པིངྐའི་སྒྲ་ཡི་གསུང་དུ་བརྗོད་པ་ན། །བདག་ཅག་ཇི་ལྟར་བྱང་ཆུབ་ཐོབ་ལྟར་ཁྱོད་སངས་
[048-277b6] རྒྱས༑ ༑དཔེར་ན་མར་དང་མར་གྱི་ཉིང་ཁུ་མཚུངས་འདྲ་བཞིན་།དགེ་སློང་དག་དེ་ནས་འདོད་པ་ན་སྤྱོད་པའི་ལྷའི་བུ་མོ་དག་གིས་དེ་བཞིན་གཤེགས་པ་བྱང་ཆུབ་ཀྱི་སྙིང་པོ་ལ་བཞུགས་
[048-277b7] པ་མངོན་པར་ཤེས་པ་བརྙེས་པ་དང། བརྣག་པ་ཡོངས་སུ་རྫོགས་པ་དང། གཡུལ་ལས་རྣམ་པར་རྒྱལ་བ་དང། བདུད་ཕྱིར་རྒོལ་བ་ཕམ་པར་མཛད་པ་དང། གདུགས་དང། རྒྱལ་


[048-278a0] [278A] 
[048-278a1] ༄༅། །མཚན་དང། བ་དན་བསྒྲེང་བ་དང། དཔའ་བ་དང། རྒྱལ་བ་འཕགས་པ་དང། སྐྱེས་བུ་དང། སྐྱེས་བུ་ཆེན་པོ་དང། སྨན་པའི་མཆོག་དང། ཟུག་རྔུ་འབྱིན་
[048-278a2] པ་ཆེན་པོ་དང། སེངྒེ་ལྟར་མི་བསྙེངས་ཤིང་སྤུ་ཟིང་ཞེས་བྱེད་པ་མི་མངའ་བ་དང། གླང་པོ་ལྟར་ཐུགས་ཤིན་ཏུ་དུལ་བ་དང། དྲི་མ་གསུམ་སྤངས་པས་དྲི་མ་མི་མངའ་བ་དང། རིག་
[048-278a3] པ་གསུམ་བརྙེས་པས་མཁྱེན་པ་པོ་དང། ཆུ་བོ་བཞི་ལས་བརྒལ་བས་ཕ་རོལ་ཏུ་བྱོན་པ་དང། རིན་པོ་ཆེའི་གདུགས་གཅིག་འཛིན་པས་རྒྱལ་རིགས་སུ་གྱུར་པ་དང། སྡིག་
[048-278a4] པའི་ཆོས་སྤངས་པས་འཇིག་རྟེན་གསུམ་གྱི་བྲམ་ཟེར་གྱུར་པ་དང། མ་རིག་པའི་སྒོ་ངའི་སྦུབས་བཅོམ་པས་དགེ་སློང་དུ་གྱུར་པ་དང་ཆགས་པ་ཐམས་ཅད་ལས་ཡང་
[048-278a5] དག་པར་འདས་པས་དགེ་སྦྱོང་དུ་གྱུར་པ་དང། ཉོན་མོངས་པ་བསལ་བས་གཙང་སྤྲ་ཅན་དུ་གྱུར་པ་དང། རྒྱལ་མཚན་མ་བསྙལ་བས་དཔའ་བ་དང། སྟོབས་བཅུ་མངའ་བའི་ཤིན་
[048-278a6] ཏུ་སྟོབས་དང་ལྡན་པ་དང། རིན་པོ་ཆེའི་འབྱུང་གནས་ལྟར་ཆོས་རིན་པོ་ཆེ་ཐམས་ཅད་ཡོངས་སུ་རྫོགས་པར་རིག་ནས་བྱང་ཆུབ་ཀྱི་སྙིང་པོ་ལོགས་སུ་ཕྱོགས་ཏེ་ཚིགས་སུ་
[048-278a7] བཅད་པ་འདི་དག་གིས་མངོན་པར་བསྟོད་དོ། །འདི་ནི་ཤིང་གི་རྒྱལ་དྲུང་དུ། །བདུད་སྡེ་མངོན་དུ་ཕམ་མཛད་ནས། །རི་རབ་ལྟ་བུར་མི་གཡོ་བཞུགས། །བསྙེངས་པ་མི་མངའ་


[048-278b0] [278B] 
[048-278b1] །འདིས་ནི་བསྐལ་པ་བྱེ་མང་དུ། །སྦྱིན་དང་དུལ་དང་སྡོམ་པ་ཡིས། །བྱང་ཆུབ་དམ་པ་ཡང་དག་བསྒྲུབས། །དེས་ན་འདི་ནི་དོ་མོད་མཛེས། །བྱང་ཆུབ་དམ་པ་ཚོལ་
[048-278b2] པ་ན༑ ༑འདི་ཡིས་བསྐལ་པ་བྱེ་མང་དུ། །ཚུལ་ཁྲིམས་བརྟུལ་ཞུགས་དཀའ་ཐུབ་ཀྱིས། །བརྒྱ་བྱིན་ཚངས་པ་ཟིལ་དུ་བརླག་འདི་ཡིས་བསྐལ་པ་བྱེ་མང་དུ། །བཟོད་པའི་སྟོབས་
[048-278b3] ཀྱི་གོ་མནབས་ཏེ། །སྡུག་བསྔལ་རྣམས་ནི་དང་དུ་བླངས། །དེས་ནི་གསེར་མདོག་འོད་དང་ལྡན། །འདི་ཡིས་བསྐལ་པ་བྱ་མང་དུ། །བརྩོན་འགྲུས་སྟོབས་དང་རྩལ་གྱིས་ནི། །གཞན་
[048-278b4] དག་ཕྱིར་བསྙིལ་མཛད་མཛད་དེ། །དེས་ན་བདུད་ཀྱི་སྡེ་ལས་རྒྱལ་།འདི་ཡིས་བསྐལ་པ་བྱེ་མང་དུ། །བསམ་གཏན་མངོན་ཤེས་ཡེ་ཤེས་ཀྱིས། །ཐུབ་པའི་དབང་པོ་ཡང་དག་
[048-278b5] མཆོད༑ ༑དེས་ན་དོ་མོད་འདི་ལ་མཆོད། །འདི་ཡིས་བསྐལ་པ་བྱེ་མང་དུ། །ཤེས་རབ་དང་ནི་གསན་པ་བསགས། །སེམས་ཅན་བྱེ་བར་ཕན་ཡང་བཏགས། །དེས་ན་བྱང་ཆུབ་
[048-278b6] མྱུར་དུ་བརྙེས། །འདི་ནི་ཕུང་པོས་བདུད་ལས་རྒྱལ། །འཆི་བདག་ཉོན་མོངས་བདུད་ལས་རྒྱལ། །འདི་ནི་ལྷ་ཡི་བདུད་ལས་རྒྱལ། །དེས་འདི་མྱ་ངན་མི་འདའ་འོ། །འདི་ནི་ཤིན་ཏུ་ལྷ་ཡི་ལྷ།།
[048-278b7] ལྷ་རྣམས་ཀྱིས་ཀྱང་མཆོད་པའི་ཚེ། །འཇིག་རྟེན་གསུམ་ན་མཆོད་པའི་འོས། །བསོད་ནམས་དོན་དུ་གཉེར་བའི་ཞིང། །འཆི་མེད་འབྲས་བུ་སྦྱིན་མཛད་པ། །འདི་ནི་སྦྱིན་གནས་དམ་


[048-279a0] [279A] 
[048-279a1] ༄༅། །པ་སྟེ༑ ༑འདི་ལ་སྦྱིན་པ་བཏང་ན་དེ། །བྱང་ཆུབ་དམ་པ་ཐོབ་བར་དུ། །བར་མ་དོར་ནི་ཆུད་མི་ཟ། །འདི་ཡི་མཛོད་སྤུ་མཛེས་པ་ཡིས། །ཞིང་མང་བྱེ་བ་གསལ་
[048-279a2] བར་བགྱིད། །ཉི་ཟླ་དག་ཀྱང་ཟིལ་དུ་བརླག་སེམས་ཅན་རྣམས་ལ་སྣང་བར་གྱུར། །འདི་ཡི་གཟུགས་ནི་གཟུགས་མཛེས་ཏེ། །གཟུགས་ཀྱི་དམ་པ་ལེགས་པའི་གཟུགས། །
[048-279a3] མཚན་མཆོག་མངའ་ཞིང་ཕན་པ་བཞེད། །འཇིག་རྟེན་གསུམ་ན་མཆོད་པའི་འོས། །འདི་སྤྱན་ཤིན་ཏུ་རྣམ་དག་སྟེ། །ཞིང་རྣམས་དང་ནི་སེམས་ཅན་ཚོགས། །སེམས་དང་ལྡན་
[048-279a4] དང་སེམས་མེད་པ། །མང་པོ་དག་ལ་རང་བྱུང་གཟིགས། །འདི་སྙན་ཤིན་ཏུ་རྣམ་དག་སྟེ། །ལྷ་ཡི་དག་དང་མི་ཡི་དང། །རྒྱལ་བ་རྣམས་ཀྱི་ཆོས་སྨྲ་དང། །མཐའ་ཡས་པ་ཡི་སྒྲ་
[048-279a5] རྣམས་གསན། །འདི་ཡི་ལྗགས་ནི་ཡངས་པ་སྟེ། །ཀ་ལ་པིངྐ་འཇམ་པའི་དབྱངས། །འཆི་མེད་རབ་ཏུ་ཞིར་འགྲོ་བའི། །ཆོས་ནི་འདི་ལས་བདག་ཅག་མཉན། །བདུད་ཀྱི་སྡེ་རྣམས་
[048-279a6] གཟིགས་གྱུར་ཀྱང། །དེ་ཡི་ཐུགས་ནི་འཁྲུགས་མི་མངའ། །ལྷ་ཡི་ཚོགས་རྣམས་གཟིགས་གྱུར་ཀྱང། །ཤིན་ཏུ་ཐུགས་གཞུངས་དགྱེས་མི་མངའ་།འདི་ཡིས་མཚོན་དང་མདའ་
[048-279a7] རྣམས་ཀྱིས། །བདུད་ཀྱི་སྡེ་ལས་རྒྱལ་མ་ལགས། །བདེན་པ་བརྟུལ་ཞུགས་དཀའ་ཐུབ་ཀྱིས། །སྡང་བའི་གྱད་ལས་འདི་རྒྱལ་ལོ། །གདན་ལས་མ་བསྐྱོད་བཞིན་དུ་ནི། །དེ་ཡི་སྐུ་ལ་གནོད་


[048-279b0] [279B] 
[048-279b1] །དེ་ཡི་སྐབས་སུ་བྱམས་མི་མངའ། །ཞེ་སྡང་གྱུར་པའང་མ་ལགས་སོ། །གང་དག་ཁྱོད་ལས་ཆོས་ཐོས་ནས། །སྒྲུབ་པ་བགྱིད་པར་འཚལ་བ་ཡི། །ལྷ་དང་མི་རྣམས་དེ་དག་ནི། །
[048-279b2] རྙེད་པ་ལེགས་པར་རྙེད་པ་ལགས། །རྒྱལ་བ་བསོད་ནམས་གཟི་མངའ་བ། །ཁྱོད་ལ་བསྟོད་པའི་བསོད་ནམས་ཀྱིས། །མི་ཡི་ཟླ་བ་ཁྱོད་འདྲ་བར། །ཀུན་ཀྱང་མྱུར་དུ་འགྱུར་བར་ཤོག་
[048-279b3] སྐྱེས་བུ་ཁྱུ་མཆོག་འདྲེན་པས་བྱང་ཆུབ་སངས་རྒྱས་ནས། །ཁྲག་ཁྲིག་ཞིང་རྣམས་བསྐྱོད་ཅིང་བདུད་ཀྱང་ཕ་མ་མཛད་དེ། །ཚངས་པའི་དབྱངས་དང་ཀ་ལ་པིངྐའི་སྒྲ་སྐད་ཀྱིས། །
[048-279b4] འདྲེན་པས་ཐོག་མར་ཚིགས་སུ་བཅད་པ་འདི་གསུངས་སོ། །བསོད་ནམས་རྣམ་སྨིན་བདེ་སྡེ་སྡུག་བསྔལ་ཐམས་ཅད་སེལ། །བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ།།
[048-279b5] བདུད་བཅོམ་ནས་ནི་བྱང་ཆུབ་མྱུར་དུ་རེག་པར་འགྱུར། །མྱ་ངན་འདས་པ་ཞི་བ་བསིལ་བའི་དངོས་པོ་ཐོབ། །དེ་བས་བསོད་ནམས་བྱ་བས་ཆོག་པར་སུ་ཞིག་འཛིན། །བདུད་རྩི་
[048-279b6] ཆོས་མཉན་པས་ཀྱང་ཆོག་བར་སུ་ཞིག་འཛིན། །སྐྱེ་བོ་མེད་པའི་ནགས་གནས་ཆོག་པར་སུ་ཞིག་འཛིན། །སེམས་ཅན་དོན་བྱ་བས་ཀྱང་ཆོག་པར་སུ་ཞིག་འཛིན། །བྱང་ཆུབ་
[048-279b7] སེམས་དཔས་ལག་པ་བརྐྱངས་ཏེ་ཚིག་བརྗོད་པ། །མཆོད་པ་བྱས་ཀྱི་རང་རང་དག་གི་ཞིང་དུ་དེངས། །ཀུན་གྱིས་དེ་བཞིན་གཤེགས་པའི་ཞབས་ལ་ཕྱག་འཚལ་ནས། །སྣ་ཚོགས་བཀོད་


[048-280a0] [280A] 
[048-280a1] ༄༅། །པས་རང་རང་དག་གི་ཞིང་དུ་དོང། །དཔུང་རྣམས་ཕན་ཚུན་ཆེན་པོ་བྱུང་བ་དེ་གཟིགས་ནས། །བདེ་བར་གཤེགས་པ་ཚུལ་དུ་ཤིས་པར་རྣམ་པར་རོལ། །
[048-280a2] དཔུང་བཅས་བདུད་ལས་རྒྱལ་ཏེ་བདུད་རྩི་རེག་ཤོག་ཅེས། །སེམས་ཅན་རྣམས་ཀྱིས་མཚུངས་མེད་སེམས་ཀྱིས་བྱང་ཆུབ་སྨོན། །དགེ་སློང་དག་དེ་བཞིན་གཤེགས་པ་བྱང་
[048-280a3] ཆུབ་ཀྱི་ཤིང་དྲུང་ན་སེངྒེའི་གདན་ལ་བཞུགས་ཏེ་མངོན་པར་རྫོགས་པར་སངས་རྒྱས་ནས་སྐད་ཅིག་དེ་ལ་སངས་རྒྱས་ཀྱི་རྣམ་པར་རོལ་པ་དཔག་ཏུ་མེད་པ་མཛད་དེ། དེ་དག་ནི་
[048-280a4] བསྐལ་པར་ཡང་བསྟན་པར་སླ་བ་མ་ཡིན་ནོ། །དེ་ལ་འདི་སྐད་ཅེས་བྱ་སྟེ། ས་ནི་ལག་མཐིལ་ལྟ་བུར་མཉམ་པར་གནས་པར་འགྱུར། །འདབ་མ་བརྒྱ་པ་རྒྱས་པ་འོད་དང་
[048-280a5] ལྡན་པ་བྱུང། །ལྷ་རྣམས་བརྒྱ་སྟོང་བྱང་ཆུབ་སྙིང་པོར་རབ་ཏུ་འདུད། །སེངྒེ་སྒྲ་ཡི་མཚན་མ་དང་པོ་འདི་འདིར་མཐོང། །སྟོང་གསུམ་ཤིང་བརྒྱ་དག་དང་རི་རྣམས་དུ་མ་དང། །
[048-280a6] རི་ཡི་རྒྱལ་པོ་ལྷུན་པོ་བྱང་ཆུབ་སྙིང་པོར་འདུད། །སྟོབས་བཅུའི་གན་དུ་སོང་སྟེ་བརྒྱ་བྱིན་ཚངས་པ་འདུད། །འདི་ཡང་མི་ཡི་སེངྒེ་བྱང་ཆུབ་སྙིང་པོར་རོལ། །སྐུ་ལས་འོད་ཟེར་
[048-280a7] བརྒྱ་སྟོང་དག་ནི་རབ་བཀྱེ་སྟེ། །རྒྱལ་བའི་ཞིང་མཆོག་ཁྱབ་ནས་ངན་སོང་གསུམ་པོ་ཞི། །དེ་ནས་སྐད་ཅིག་ཡུད་ཙམ་མི་ཁོམ་བསྐམས་པར་གྱུར། །སེམས་ཅན་གང་ལའང་ཐ་


[048-280b0] [280B] 
[048-280b1] །འདི་ཡང་མི་ཡི་སེངྒེ་གདན་ལ་བཞུགས་པའི་རོལ། །ཉི་ཟླ་ནོར་བུ་མེད་དང་གློག་དང་ལྷ་ཡི་འོད་།འོད་དང་ལྡན་པའི་རླབས་ཀྱིས་ཟིལ་མནན་ལམ་མེ་
[048-280b2] མིན༑ ༑འགྲོ་བ་གང་གིས་ཀྱང་ནི་སྟོན་པའི་གཙུག་མི་མཐོང། །འདི་ཡང་མི་ཡི་སེངྒེ་གདན་ལ་བཞུགས་པའི་རོལ། །ཕྱག་གི་མཐིལ་གྱིས་རེག་ནས་ས་ཡང་རྣམ་དྲུག་གཡོས། །དེ་
[048-280b3] ཡི་བདུད་ཀྱི་སྡེ་རྣམས་ཤིང་བལ་བཞིན་དུ་དཀྲུགས། །བདུད་ནི་མདའ་ཐོགས་ས་ལ་རི་མོ་གང་འབྲི་བ། །འདི་ཡང་མི་ཡི་སེངྒེ་གདན་ལ་རོལ་པ་ལགས། །མངོན་པར་རྫོགས་པར་བྱང་
[048-280b4] ཆུབ་པའི་ལེའུ་ཞེས་བྱ་བ་སྟེ། ཉི་ཤུ་རྩ་གཉིས་པའོ།། །།དེ་ནས་གནས་གཙང་མའི་རིས་ཀྱི་ལྷའི་བུ་རྣམས་ཀྱིས་བྱང་ཆུབ་ཀྱི་སྙིང་པོ་ལ་བཞུགས་པའི་དེ་བཞིན་
[048-280b5] གཤེགས་པ་ལ་བསྐོར་བ་བྱས་ཏེ། ལྷའི་ཙནྡན་གྱི་ཕྱེ་མའི་ཆར་མངོན་པར་ཕབ་ནས་ཚུལ་དང་མཐུན་པའི་ཚིགས་སུ་བཅད་པ་འདི་དག་གིས་བསྟོད་དོ། །འཇིག་རྟེན་གསལ་བར་
[048-280b6] མཛད་པ་བྱུང། །འཇིག་རྟེན་མགོན་པོ་འོད་མཛད་པ། །འཇིག་རྟེན་ལྡོངས་པར་གྱུར་པ་ལ། །ཉོན་མོངས་སྤངས་པ་མིག་སྦྱིན་པ། །ཁྱོད་ནི་གཡུལ་ལས་རྣམ་པར་རྒྱལ། །བསོད་ནམས་
[048-280b7] དག་གིས་དགོངས་པ་རྫོགས་སོ། །དཀར་པོའི་ཆོས་རྣམས་ཀུན་ཏུ་རྫོགས་།ཁྱོད་ནི་འགྲོ་བའི་ཚིམ་མཛད་འགྱུར། །སྡིག་པ་མི་མངའ་འདམ་ལས་རྒལ། །གཽ་ཏ་མ་ནི་ཐང་ལ་བཞུགས།།


[048-281a0] [281A] 
[048-281a1] ༄༅། །སེམས་ཅན་གཞན་དག་ཀླུང་ཆེན་གྱིས། །ཁྱེར་བ་རྣམས་ཀྱང་སྒྲོལ་བར་འགྱུར། །ཤེས་རབ་ཆེན་པོ་ཁྱོད་འཕགས་ཏེ། །འཇིག་རྟེན་དག་ན་ཟླ་མ་མཆིས་
[048-281a2] འཇིག་རྟེན་ཆོས་ཀྱིས་ཁྱོད་མི་གོས། །ཆབ་ན་མཆིས་པའི་པདྨ་བཞིན། །འཇིག་རྟེན་རིང་ནས་གཉིད་ལོག་འདི། །མུན་པའི་ཕུང་པོས་གཏིབས་པ་ལ། །ཁྱོད་ནི་ཤེས་རབ་སྒྲོན་མ་
[048-281a3] ཡིས། །རབ་ཏུ་སད་པར་མཛད་པ་སྦྱོང། །འཚོ་བའི་འཇིག་རྟེན་རིང་ནས་ནི། །ཉོན་མོངས་ནད་ཀྱིས་གཟིར་བ་ལ། །ནད་རྣམས་ཀུན་ལས་ཐར་མཛད་པ། །སྨན་པའི་རྒྱལ་པོ་ཡང་དག་
[048-281a4] བྱུང། །འཇིག་རྟེན་མགོན་པོ་ཁྱོད་བྱུང་བས། །མི་ཁོམ་རྣམས་ནི་སྟོང་པར་འགྱུར། །ལྷ་རྣམས་དང་ནི་མི་དག་ཀྱང། །བདེ་བ་རྣམས་དང་ལྡན་པར་འགྱུར། །སྐྱེས་བུ་ཁྱུ་མཆོག་དེས་
[048-281a5] པ་ཁྱོད༑ ༑ལྟ་བར་གང་དག་འདོང་བགྱིད་པ། །དེ་དག་བསྐལ་པ་སྟོང་རྣམས་སུ། །ནམ་ཡང་ངན་འགྲོར་མཆི་མི་འགྱུར། །གང་དག་ཆོས་ཉན་འགྱུར་བ་རྣམས། །དེ་དག་མཁས་ཤིང་
[048-281a6] ནད་མེད་དང། །ཟག་དང་ཕུང་པོ་ཟད་པ་དང། །འཇིགས་པ་མེད་པ་རྣམས་སུ་འགྱུར། །ཉོན་མོངས་བཅིངས་པ་བཅད་ནས་ནི། །ཀུན་ཀྱང་ལེན་པ་མ་མཆིས་པར། །མྱུར་དུ་རབ་ཏུ་གྲོལ་
[048-281a7] འགྱུར་ཏེ། །དགེ་བ་མཆོག་གི་འབྲས་བུ་ཐོབ། །དེ་དག་འཇིག་རྟེན་སྦྱིན་གནས་ཏེ། །སྦྱིན་པ་རྣམས་ནི་བླང་བའི་འོས། །དེ་དག་ཡོན་ཕུལ་མི་ཆུང་སྟེ། །ཀུན་ཀྱང་མྱ་ངན་འདས་རྒྱུ་


[048-281b0] [281B] 
[048-281b1] ༑དགེ་སློང་དག་དེ་ལྟར་གནས་གཙང་མའི་རིས་ཀྱི་ལྷའི་བུ་རྣམས་ཀྱིས་དེ་བཞིན་གཤེགས་པ་ལ་མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་
[048-281b2] འཚལ་ཞིང་ཕྱོགས་གཅིག་ཏུ་འཁོད་དོ། །དེ་ནས་འོད་གསལ་གྱི་ལྷའི་བུ་རྣམས་ཀྱིས་དེ་བཞིན་གཤེགས་པ་བྱང་ཆུབ་ཀྱི་སྙིང་པོ་ལ་བཞུགས་པ་ལ་མེ་ཏོག་དང། བདུག་པ་དང། སྤོས་
[048-281b3] དང༑ ཕྲེང་བ་དང། ཕྱུག་པ་དང། གདུགས་དང། རྒྱལ་མཚན་དང། བ་དན་རྣམ་པ་སྣ་ཚོགས་ཀྱིས་ཆོ་ག་བཞིན་དུ་མཆོད་ནས་ལན་གསུམ་བསྐོར་བ་བྱས་ཏེ་ཚིགས་སུ་བཅད་པ་འདི་དག་
[048-281b4] གིས་མངོན་པར་བསྟོད་དོ། །ཐུབ་པ་ཐུགས་ཟབ་གསུང་ནི་ཤིན་ཏུ་སྙན། །ཐུབ་མཆོག་ཚངས་དབྱངས་གླུ་ལྟར་གསུང་སྙན་མཆོག་།བྱང་ཆུབ་རབ་མཆོག་ཤིན་ཏུ་དམ་པ་བརྙེས། །དབྱངས་
[048-281b5] ཀུན་མཐར་ཕྱིན་ཁྱོད་ལ་ཕྱག་འཚལ་ལོ། །ཁྱོད་སྐྱབས་ཁྱོད་གླིང་ཁྱོད་ནི་དཔུང་གཉེན་ཏེ། །ཁྱོད་ནི་འཇིག་རྟེན་མགོན་པོ་བྱམས་ཐུགས་མཛད། །ཁྱོད་ནི་སྨན་པའི་དམ་པ་ཟུག་རྔུ་འབྱིན། །
[048-281b6] གསོ་བ་ཕན་མཛད་ཁྱོད་ནི་དམ་པ་མཆོག་མར་མེ་མཛད་པ་གཟིགས་མ་ཐག་ཏུ་ཁྱོད། །བྱམས་དང་ཐུགས་རྗེའི་སྤྲིན་གྱི་དྲ་བ་བསྒྲུབས་།མགོན་པོ་བདུད་རྩིའི་རྒྱུན་གྱི་ཆར་ཕོབ་ལ། །ལྷ་
[048-281b7] མི་རྣམས་ཀྱི་གདུང་བཞི་བར་མཛོད། །ཁྱོད་ནི་སྲིད་གསུམ་མི་གོས་པདྨ་འདྲ། །ཁྱོད་ནི་མི་གཡོ་མི་བསྐྱོད་ལྷུན་པོ་འདྲ། །ཁྱོད་ནི་ཐུགས་དམ་མི་གཡོ་རྡོ་རྗེ་བཞིན། །ཡོན་ཏན་མཆོག་ཀུན་


[048-282a0] [282A] 
[048-282a1] ༄༅། །མངའ་སྟེ་ཟླ་བ་འདྲ། །དགེ་སློང་དག། དེ་ལྟར་འོད་གསལ་གྱི་ལྷ་རྣམས་ཀྱིས་དེ་བཞིན་གཤེགས་པ་ལ་མངོན་པར་བསྟོད་ནས་ཐལ་མོ་སྦྱར་ཏེ། དེ་
[048-282a2] བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འཁོད་དོ། །དེ་ནས་ལྷའི་བུ་རབ་ཚངས་པ་ལ་སོགས་པ་ཚངས་རིས་ཀྱི་ལྷ་རྣམས་ཀྱིས་དེ་བཞིན་གཤེགས་པ་བྱང་
[048-282a3] ཆུབ་ཀྱི་སྙིང་པོ་ལ་བཞུགས་པ་ལ་ནོར་བུ་རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མས་སྤྲས་པའི་རིན་པོ་ཆེའི་དྲ་བས་བཀབ་སྟེ་ལན་གསུམ་བསྐོར་བ་བྱས་ནས་ཚུལ་དང་མཐུན་པའི་
[048-282a4] ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །དགེ་བ་དྲི་མེད་ཤེས་རབ་འོད་དང་གཟི་བརྗིད་ལྡན། །མཚན་གྱི་དམ་པ་སུམ་ཅུ་རྩ་གཉིས་མཆོག་མངའ་བ། །དྲན་དང་ལྡན་
[048-282a5] ཞིང་བློ་གྲོས་ལྡན་པ་ཡེ་ཤེས་མངའ། །མཉེལ་བ་མི་མངའ་ཁྱོད་ལ་མགོ་བོས་ཕྱག་འཚལ་ལོ། །དྲི་གསུམ་དྲི་མི་མངའ་བ་དྲི་མེད་དྲི་མ་བྲལ། །འཇིག་རྟེན་གསུམ་དུ་གྲགས་ཤིང་
[048-282a6] རིག་པ་གསུམ་བརྙེས་པ། །རྣམ་པར་ཐར་པ་དམ་པ་གསུམ་གྱི་མིག་སྦྱིན་པ། །སྤྱན་གསུམ་དྲི་མ་མི་མངའ་ཁྱོད་ལ་ཕྱག་འཚལ་ལོ་།དུས་ངན་རྙོག་པ་བསལ་བ་རབ་ཏུ་ཞི་
[048-282a7] ཐུགས་ལྡན། །ཐུགས་བརྩེ་ཐུགས་རྗེས་འཕགས་པ་འགྲོ་བའི་དོན་མཛད་པ། །ཐུབ་པ་དགྱེས་པས་འཕགས་པ་ཐུགས་ནི་རབ་ཞི་བ། །ཁྱོད་ནི་ཡིད་གཉིས་གྲོལ་བར་མཛད་པ་


[048-282b0] [282B] 
[048-282b1] །བརྟུལ་ཞུགས་དཀའ་ཐུབ་འཕགས་པ་འགྲོ་བའི་དོན་མཛད་པ། །རང་སྤྱོད་རྣམ་པར་དག་ཅིང་སྤྱོད་པའི་ཕ་རོལ་བྱོན། །བདེན་པ་བཞི་པོ་སྟོན་པ་རྣམ་ཐར་དགྱེས་
[048-282b2] པ་པོ༑ ༑གྲོལ་བར་གྱུར་ནས་འགྲོ་བ་གཞན་ཡང་གྲོལ་མཛད་པ་།སྟོབས་དང་བརྩོན་འགྲུས་ལྡན་པའི་བདུད་པོ་འདིར་ལྷགས་པ། །ཤེས་རབ་བརྩོན་འགྲུས་དེ་བཞིན་བྱམས་པས་
[048-282b3] ཕམ་མཛད་ནས། །ཁྱོད་ཀྱིས་གོ་འཕང་དམ་པ་འཆི་བ་མེད་པ་བརྙེས། །གཡོན་ཅན་དཔུང་རྣམས་བཅོམ་པ་ཁྱོད་ལ་ཕྱག་འཚལ་ལོ་།དགེ་སློང་དག་དེ་ལྟར་ལྷའི་བུ་རབ་ཚངས་པ་ལ་
[048-282b4] སོགས་པ་ཚངས་རིས་ཀྱི་ལྷ་རྣམས་ཀྱིས་དེ་བཞིན་གཤེགས་པ་ལ་ཚིགས་སུ་བཅད་པ་འདི་དག་གིས་མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་
[048-282b5] ཞིང་ཕྱོགས་གཅིག་ཏུ་འཁོད་དོ། །དེ་ནས་བདུད་ཀྱི་བུ་དཀར་པོའི་ཕྱོགས་པ་དེ་དེ་དག་དེ་བཞིན་གཤེགས་པ་ག་ལ་པ་དེར་སོང་སྟེ་ཕྱིན་པ་དང། རིན་པོ་ཆེའི་གདུགས་དང། བླ་བྲེ་
[048-282b6] ཆེན་པོ་རྣམས་ཀྱིས་དེ་བཞིན་གཤེགས་པ་ལ་མངོན་པར་བཀབ་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཚུལ་དང་མཐུན་པའི་ཚིགས་སུ་བཅད་པ་འདི་དག་གིས་མངོན་
[048-282b7] པར་བསྟོད་དོ། །ཁྱོད་སྟོབས་ཤིན་ཏུ་རྒྱ་ཆེ་བ་དང་བདུད་དཔུང་དྲག་པོ་བདག་ཅག་མངོན་སུམ་སྟེ། །བདུད་དཔུང་རབ་འཇིགས་ཆེན་པོ་དེ་ཡང་ཁྱོད་ཀྱིས་སྐད་ཅིག་གཅིག་ལ་ཕམ་


[048-283a0] [283A] 
[048-283a1] ༄༅། །པར་མཛད། །ཁྱོད་ནི་བཞེངས་པར་མ་གྱུར་སྐུ་ཡང་མི་གཡོ་གསུང་ཡང་བརྗོད་པ་མ་མཛད་དེ། །ཐུབ་པ་དོན་ཀུན་འགྲུབ་པ་འཇིག་རྟེན་གསུམ་
[048-283a2] གྱིས་མཆོད་པ་ཁྱོད་ལ་བདག་ཕྱག་འཚལ། །བདུད་ཀྱི་བུ་མོ་བྱེ་བ་ཁྲག་ཁྲིག་སྟོང་ཕྲག་དུ་མ་གངྒཱའི་བྱེ་མ་སྙེད། །དེ་དག་རྣམས་ཀྱིས་བྱང་ཆུབ་ཤིང་མཆོག་དྲུང་ནས་ཁྱོད་ནི་བསྐྱོད་ཅིང་
[048-283a3] གཡོ་མ་ནུས། །མཆོད་སྦྱིན་བྱེ་བ་ཁྲག་ཁྲིག་སྟོང་ཕྲག་དུ་མ་གངྒཱའི་བྱེ་མ་སྙེད་མཛད་དེ། །བྱང་ཆུབ་ཤིང་དྲུང་བཞུགས་པ་དེས་ན་དེ་རིང་ཁྱོད་ནི་རྣམ་པར་མཛེས་པ་ལགས། །
[048-283a4] བྱང་ཆུབ་སྤྱད་པ་དམ་པ་སྤྱོད་མཛད་ཚེ་ན་ཤིན་ཏུ་སྡུག་པའི་བཙུན་མོ་དང། །ཕངས་པའི་སྲས་དང་བྲན་མོ་དེ་བཞིན་སྐྱེད་མོས་ཚལ་དང་གྲོང་ཁྱེར་དང། །ཡུལ་འཁོར་གྲོང་རྡལ་དག་དང་
[048-283a5] རྒྱལ་སྲིད་རྣམས་དང་བཙུན་མོའི་འཁོར་དང་གླང་པོ་དང། །དབུ་དང་སྤྱན་དང་ལྗགས་དང་དེ་བཞིན་ཞབས་བཏང་དེས་ན་དེ་རིང་རྣམ་པར་མཛེས། །ང་ནི་སངས་རྒྱས་འགྱུར་ཏེ་
[048-283a6] བསམ་གཏན་རྫུ་འཕྲུལ་བློ་ཡི་གོ་བགོས་ནས། །སེམས་ཅན་བྱ་བ་ཁྲག་ཁྲིག་མང་པོ་སྡུག་བསྔལ་རྒྱ་མཚོས་ཁྱེར་བར་གྱུར་པ་རྣམས་།དམ་ཆོས་གྲུ་ཡིས་ཉིད་ཀྱིས་བསྒྲལ་
[048-283a7] བར་བྱ་ཞེས་ཁྱོད་ཀྱིས་ལན་མང་གསུང་བརྗོད་པ། །ཁྱོད་ཀྱིས་སྨོན་ལམ་དེ་ནི་གྲུབ་ལགས་སྲོག་ཆགས་རྣམས་ཀྱང་སྒྲོལ་བར་མཛད་པར་འགྱུར། །སྨྲ་བའི་ཁྱུ་མཆོག་


[048-283b0] [283B] 
[048-283b1] དེ། །བདག་ཅག་ཐམས་ཅད་དགའ་མགུ་ཡིད་གྱུར་ཐམས་ཅད་མཁྱེན་པ་ཉིད་དུ་སྨོན་ལམ་འདེབས། །སངས་རྒྱས་
[048-283b2] རྣམས་ཀྱིས་རབ་བསྔགས་བྱང་ཆུབ་དམ་པ་མཚུངས་མེད་ཡང་དག་བསྒྲུབས་ནས་ནི། །དེ་ལྟར་བདུད་སྡེ་འཁོར་དེ་བཅོམ་ནས་ཐམས་ཅད་མཁྱེན་ཉིད་འཚང་རྒྱར་འགྱུར་བར་ཤོག་
[048-283b3] དགེ་སློང་དག་དེ་ལྟར་བདུད་ཀྱི་བུ་རྣམས་ཀྱིས་དེ་བཞིན་གཤེགས་པ་ལ་མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་
[048-283b4] འཁོད་དོ། །དེ་ནས་ལྷའི་བུ་གཞན་འཕྲུལ་དབང་བྱེད་ཀྱི་ལྷའི་བུ་བརྒྱ་སྟོང་དུ་མས་ཡོངས་སུ་བསྐོར་ཏེ། མདུན་དུ་བདར་ནས་དེ་བཞིན་གཤེགས་པ་ལ་ཛམྦུ་གླིང་གི་གསེར་གྱི་པདྨ་དག་གིས་
[048-283b5] མངོན་པར་གཏོར་ཏེ་སྤྱན་སྔ་ནས་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །གསུང་ནི་དཔྱས་མ་མཆིས་ཤིང་མ་འཁྲུལ་རྣམ་པར་མ་འཁྲུགས་པ། །མུན་རྡུལ་བྲལ་ཞིང་
[048-283b6] འཆི་མེད་རྟོགས་པར་ཐུགས་སུ་ཆུད་པར་གྱུར། །ལྷ་ཡུལ་མི་ཡུལ་པ་ཡི་དཔལ་དང་བགྱི་བ་གཞལ་མེད་འོས། །རབ་ཏུ་འབར་བའི་བློ་གྲོས་ལྡན་ལ་མགོ་བོས་ཕྱག་འཚལ་ལོ། །དཀའ་བ་
[048-283b7] མཛད་པ་ཉོན་མོངས་སྤོང་བ་རྡུལ་དང་དྲི་མ་སེལ། །ཤིན་ཏུ་དགའ་བའི་གསུང་གིས་ལྷ་དང་མི་རྣམས་དགའ་བར་མཛོད། །སྐུ་མཆོག་འོད་ཟེར་རྒྱས་པ་དྲི་མ་ཤིན་ཏུ་མངའ་བས། །ལྷ་


[048-284a0] [284A] 
[048-284a1] ༄༅། །དང་མི་ཡི་བདག་པོ་བཞིན་དུ་འགྲོ་བ་འདི་ལས་རྒྱལ། །ཕ་རོལ་ཚོགས་རྣམས་རབ་ཏུ་འཇོམས་པ་གཞན་གྱི་སྤྱོད་མཁས་པ། །ལྷ་དང་མི་ཡི་སྲིད་པར་
[048-284a2] དགའ་བ་གཞན་གྱི་བློ་སེལ་བ། །ཤིན་ཏུ་མཁས་པ་བློ་ལྡན་གཞན་གྱི་སྤྱོད་པ་རྣམ་པར་ཕྱི། །སྟོབས་བཅུ་མངའ་བ་གཤེགས་པའི་ལམ་འདིར་རྣམ་པར་རྒྱུ་བ་མཛོད། །སྲིད་
[048-284a3] པ་འཛིན་དང་སྡུག་བསྔལ་ལོག་འཛིན་རྒྱ་ཆེན་འདོར་སེལ་ཏེ། །ལྷ་མི་བློ་གྲོས་འདུལ་བ་ཇི་ལྟ་བཞིན་དུ་འདུལ་བར་མཛོད། །ཟླ་བ་བཞིན་དུ་མཁའ་ལས་ཕྱོགས་བཞི་དག་ཏུ་རྣམ་རྒྱུ་
[048-284a4] བ༑ ༑སྲིད་པ་གསུམ་འདིར་རྨད་བྱུང་མིག་དང་དཔུང་གཉེན་གྱུར་པར་ཤོག་ལྷ་དང་མི་ཡི་སྲིད་པ་དགའ་ཡང་ཡུལ་ལ་འཁྲུལ་མི་མངའ་།འདོད་པའི་དགའ་དང་བྲལ་ཞིང་དགེ་བའི་
[048-284a5] དགའ་ལ་དགྱེས་པ་པོ། །འཁོར་ལ་སྒྲོག་པ་འཇིག་རྟེན་གསུམ་ན་ཁྱོད་དང་མཚུངས་མ་མཆིས། །ཁྱོད་འདིར་འགྲོ་བ་རྣམས་ཀྱི་མགོན་དང་སྐྱབས་དང་དཔུང་གཉེན་ལགས། །དགེ་
[048-284a6] སློང་དག་དེ་ལྟར་ལྷའི་བུ་དབང་སྒྱུར་ལ་སོགས་པ་གཞན་འཕྲུལ་དབང་བྱེད་ཀྱི་ལྷའི་བུ་རྣམས་ཀྱིས་དེ་བཞིན་གཤེགས་པ་ལ་མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་
[048-284a7] གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འཁོད་དོ། །དེ་ནས་ལྷའི་བུ་རབ་འཕྲུལ་རབ་འཕྲུལ་གྱི་ལྷའི་ཚོགས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏེ། དེ་བཞིན་


[048-284b0] [284B] 
[048-284b1] ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །དྲི་མ་རྣམ་གསུམ་སྤངས་པས་ཁྱོད་ནི་ཆོས་ཀྱི་སྣང་བ་ཡང་དག་
[048-284b2] འཕགས། །གཏི་མུག་དང་ནི་ལྟ་དང་མ་རིག་འཇོམས་པ་མཛེས་དང་དཔལ་གྱིས་རྒྱས། །ལོག་པའི་ལམ་ལ་དགའ་བའི་སྐྱེ་བོ་འདི་དག་འཆི་མེད་འགོད་མཛད་པ། །འཇིག་རྟེན་འདིར་བྱུང་
[048-284b3] མཆོད་རྟེན་ལྷ་ཡུལ་པ་དང་མི་ཡུལ་བས་མཆོད་པ། །ཁྱོད་ནི་གསོ་བའི་སྨན་བ་མཁས་པ་བདུད་རྩི་བདེ་བ་སྦྱིན་པ་པོ། །ལྟ་དང་ཉོན་མོངས་པ་དང་མ་རིག་བསགས་པ་སྔོན་གྱི་བག་ལ་ཉལ། །
[048-284b4] ལུས་ཅན་རྣམས་ཀྱི་ནད་ཀུན་སྔོན་གྱི་རྒྱལ་བའི་ལམ་གྱིས་སེལ་བ་སྟེ། །དེ་བས་སྨན་པ་དམ་པ་འདྲེན་པ་ཁྱོད་ནི་ས་ལ་རྣམ་པར་རྒྱུ། །ཉི་ཟླའི་འོད་དང་སྐར་མ་རྣམས་དང་མེ་དང་དེ་བཞིན་ནོར་བུ་
[048-284b5] དང༑ ༑བརྒྱ་བྱིན་ཚངས་པའི་འོད་རྣམས་དཔལ་སྟུག་སྤྱན་སྔར་ལམ་མེ་མ་ལགས་ཏེ། །ཤེས་རབ་སྣང་བ་མཛད་དང་འོད་མཛད་འོད་དང་དཔལ་གྱིས་རབ་ཏུ་རྒྱས། །ཁྱོད་ཀྱི་ཡེ་ཤེས་
[048-284b6] རྨད་བྱུང་མངོན་སུམ་གྱུར་བས་མགོ་བོས་ཕྱག་འཚལ་ལོ། །རྣམ་པར་འདྲེན་པ་སྙན་པའི་གསུང་ལྡན་བདེན་དང་བདེན་མིན་གསུང། །དུལ་བ་ཐུགས་ཞིང་དབང་པོ་ཐུལ་བ་རབ་ཏུ་ཞི་བའི་ཐུགས་
[048-284b7] ལྡན་པ། །སྟོན་པ་ལྷ་དང་མི་ཡི་འཁོར་ལ་བསྟན་པར་བགྱི་བ་སྟོན་མཛད་པ། །ཤཱཀྱ་ཐུབ་པ་མི་ཡི་ཁྱུ་མཆོག་ལྷ་མིས་མཆོད་ལ་ཕྱག་འཚལ་ལོ། །ཡེ་ཤེས་མངའ་བ་ཡེ་ཤེས་


[048-285a0] [285A] 
[048-285a1] ༄༅། །བཀའ་མཆིད་མཆོག་ཅན་སྲིད་གསུམ་གོ་མཛད་པ། །དྲི་མ་གསུམ་བསལ་རིག་པ་གསུམ་དང་རྣམ་པར་ཐར་གསུམ་སྟོན་པ་པོ། །ཐུབ་པ་བློ་གྲོས་ཇི་ལྟར་
[048-285a2] གདུལ་བ་སྐལ་དང་སྐལ་མེད་རབ་མཁྱེན་པ། །སྟོང་གསུམ་རྨད་དུ་བྱུང་བ་ལྷ་མིས་མཆོད་པ་ཁྱོད་ལ་ཕྱག་འཚལ་ལོ། །དགེ་སློང་དག། དེ་ལྟར་ལྷའི་བུ་རབ་འཕྲུལ་འཁོར་དང་བཅས་
[048-285a3] པས་དེ་བཞིན་གཤེགས་པ་ལ་མངོན་པར་བསྟོད་ནས་ཐལ་མོ་སྦྱར་ཏེ་དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འདུག་གོ་།དེ་ནས་ལྷའི་བུ་ཡོངས་སུ་
[048-285a4] དགའ་ལྡན་དགའ་ལྡན་ཀྱི་རིས་ཀྱི་ལྷའི་བུ་དང་ལྷན་ཅིག་ཏུ་དེ་བཞིན་གཤེགས་པ་ག་ལ་བ་དེར་སོང་སྟེ་ཕྱིན་ནས་ལྷའི་གོས་ཀྱི་དྲ་བ་ཆེན་པོས་བྱང་ཆུབ་ཀྱི་སྙིང་པོ་ལ་བཞུགས་པའི་
[048-285a5] དེ་བཞིན་གཤེགས་པ་ལ་མངོན་པར་བཀབ་སྟེ་སྤྱན་སྔ་ནས་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཁྱོད་ནི་དགའ་ལྡན་གནས་ནས་བཞུགས་ཚེ་དེར་ནི་ཁྱོད་ཀྱིས་རྒྱ་
[048-285a6] ཆེན་ཆོས་ཀྱང་བཤད། །ཁྱོད་ཀྱིས་བསྟན་པ་དེ་ནི་ད་དུང་ལྷ་ཡི་བུ་རྣམས་ཆོས་སྤྱོད་རྒྱུན་མི་འཆད། །ཁྱོད་ལ་བལྟ་བས་ངོམས་པར་མི་འགྱུར་ཆོས་མཉན་པས་ཀྱང་ངོམས་པ་རྙེད་
[048-285a7] མི་འགྱུར། །ཡོན་ཏན་རྒྱ་མཚོ་འཇིག་རྟེན་སྒྲོན་མ་ཁྱོད་པ་མགོ་དང་ཡིད་ཀྱིས་ཕྱག་འཚལ་ལོ། །ཁྱོད་ནི་དགའ་ལྡན་གནས་ནས་འཕོས་ཏེ་ཚེ་ཁྱོད་ཀྱིས་མི་ཁོམ་ཐམས་ཅད་སྦྱངས།།


[048-285b0] [285B] 
[048-285b1] ཉོན་མོངས་རབ་ཏུ་ཞི། །གང་གི་ཆེད་དུ་རྒྱ་ཆེན་བྱང་ཆུབ་བཙལ་བ་བརྙེས་ཏེ་བདུད་ཀྱང་ཕམ་པར་མཛད། །ཁྱོད་ཀྱི་སྨོན་ལམ་དེ་ནི་
[048-285b2] རབ་ཏུ་རྫོགས་ཀྱི་འཁོར་ལོ་རྒྱ་ཆེན་མྱུར་དུ་བསྐོར། །ཆོས་འཚལ་བ་དག་ཆོས་མཉན་བགྱི་ཞེས་ཏེ། །སྲོག་ཆགས་སྟོང་ཕྲག་མང་པོ་སྡོད་ཅིང་མཆིས། །འཁོར་ལོ་རྒྱ་ཆེན་མྱུར་དུ་བསྐོར་
[048-285b3] དུ་གསོལ། །སྲོག་ཆགས་སྟོང་རྣམས་སྲིད་ལས་བསྒྲལ་དུ་གསོལ། །དགེ་སློང་དག་དེ་ལྟར་ལྷའི་བུ་ཡོངས་སུ་དགའ་ལྡན་འཁོར་དང་བཅས་པས་དེ་བཞིན་གཤེགས་པ་ལ་མངོན་པར་
[048-285b4] བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འདུག་གོ་དེ་ནས་ལྷའི་བུ་རབ་འཐབ་བྲལ་ལ་སོགས་པ་འཐབ་བྲལ་གྱི་ལྷ་རྣམས་བཅོམ་
[048-285b5] ལྡན་འདས་ག་ལ་བ་དེར་དོང་སྟེ་ཕྱིན་ནས་མེ་ཏོག་དང། སྤོས་དང་ཕྲེང་བ་དང། བྱུག་པ་སྣ་ཚོགས་ཀྱིས་བྱང་ཆུབ་ཀྱི་སྙིང་པོ་ལ་བཞུགས་བའི་དེ་བཞིན་གཤེགས་པ་ལ་མཆོད་དེ་
[048-285b6] སྤྱན་སྔ་ནས་ཚུལ་དང་མཐུན་པའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཚུལ་ཁྲིམས་ཏིང་ངེ་འཛིན་དེ་བཞིན་ཤེས་རབ་ཀྱིས། །ཁྱོད་དང་མཚུངས་པ་མ་མཆིས་ག་
[048-285b7] ལ་ལྷག། །མོས་དང་རྣམ་པར་གྲོལ་ལ་མཁས་པ་པོ། །དེ་བཞིན་གཤེགས་པ་ཁྱོད་ལ་མགོས་ཕྱག་འཚལ། །བྱང་ཆུབ་སྙིང་པོ་ལྷ་ཡིས་གང་བགྱིས་པ། །བཀོད་པ་མཛེས་པ་དེ་དག་


[048-286a0] [286A] 
[048-286a1] ༄༅། །མཐོང་ལགས་ཏེ། །ཇི་ལྟར་ཁྱོད་ལ་ལྷ་དང་མིས་མཆོད་པ། །དེ་ནི་གཞན་གང་ལ་ཡང་འོས་མ་ལགས། །ཁྱོད་བྱུང་དོན་མ་མཆིས་པ་མ་ལགས་ཏེ། །
[048-286a2] གང་གི་དོན་དུ་དཀའ་བ་མང་པོ་སྤྱད། །ཤིན་ཏུ་གཡོན་ཅན་སྡེ་དང་བཅས་ལས་རྒྱལ། །ཁྱོད་ཀྱིས་བླ་ན་མེད་པའི་བྱང་ཆུབ་བརྙེས་།ཕྱོགས་བཅུ་དག་ཏུ་སྣང་བ་མཛད་པར་གྱུར།།
[048-286a3] ཤེས་རབ་སྒྲོན་མེས་འཇིག་རྟེན་གསུམ་པོ་གསལ། །ཁྱོད་ནི་རབ་རིབ་སེལ་བར་འགྱུར་བ་སྟེ། །འགྲོ་ལ་བླ་ན་མེད་པའི་མིག་སྦྱིན་པ། །ཁྱོད་ལ་བསྟོད་པ་བསྐལ་བར་བརྗོད་ཀྱང་
[048-286a4] ནི༑ ༑ཁྱོད་ཀྱི་བ་སྤུའི་ཁུང་བུ་མཐའ་མ་མཆིས། །ཡོན་ཏན་རྒྱ་མཚོ་འཇིག་རྟེན་རྣམ་པར་གྲགས། །དེ་བཞིན་གཤེགས་པ་ཁྱོད་ལ་མགོས་ཕྱག་འཚལ། །དེ་ལྟར་རབ་འཐབ་བྲལ་
[048-286a5] ལ་སོགས་པ་འཐབ་བྲལ་གྱི་ལྷའི་བུ་དེ་དག་གིས་དེ་བཞིན་གཤེགས་པ་མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་
[048-286a6] ཏུ་འཁོད་དོ། །དེ་ནས་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་གྱི་རིས་ཀྱི་ལྷ་རྣམས་དང་ལྷན་ཅིག་ཏུ་མེ་ཏོག་དང། སྤོས་དང་ཕྲེང་བ་དང། བྱུག་པ་དང། གདུགས་དང། རྒྱལ་
[048-286a7] མཚན་དང། བ་དན་བཀོད་པ་རྣམས་ཀྱིས་དེ་བཞིན་གཤེགས་པ་ལ་མཆོད་ནས་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཐུབ་པ་མ་འཁྲུལ་ཁ་ན་མཐོ་མི་མངའ་རྟག་


[048-286b0] [286B] 
[048-286b1] །ཕྱོགས་བཅུ་དག་ཏུ་ཡེ་ཤེས་འོད་གྲགས་བསོད་ནམས་དག་དང་གཟི་བརྗིད་ལྡན་པ་པོ། །ཐུབ་པ་ཁྱོད་ཀྱི་སྔོན་ཆད་སངས་རྒྱས་བརྒྱ་ཕྲག་མཐའ་ཡས་ཡང་
[048-286b2] དག་མཆོད་པ་མཛད། །དེ་ཡི་ཡུལ་དེ་ཡིས་ནི་བྱང་ཆུབ་ཤིང་དྲུང་བདུད་ཀྱི་སྡེ་ལས་རྒྱལ་བར་གྱུར། །ཚུལ་ཁྲིམས་དང་ནི་ཐོས་དང་ཏིང་འཛིན་ཤེས་རབ་འབྱུང་གནས་ཡེ་ཤེས་རྒྱལ་
[048-286b3] མཚན་ཏོག་རྒ་ཤི་འཇོམས་པར་མཛད་པ་སྨན་པ་དམ་པ་འཇིག་རྟེན་དག་མིག་སྦྱིན་པ། །ཐུབ་པ་དྲི་མ་གསུམ་དང་ཐ་བ་སྤངས་ཤིང་དབང་པོ་ཞི་ལ་ཐུགས་ཞི་བ། །ཤཱཀྱ་ཁྱུ་མཆོག་
[048-286b4] འགྲོ་བདག་གི་ཆོས་ཀྱི་རྒྱལ་པོ་ཁྱོད་ལ་སྐྱབས་སུ་མཆི། །ཁྱོད་ཀྱིས་བརྩོན་འགྲུས་མཐུ་ཡིས་འཕགས་པའི་བྱང་ཆུབ་སྤྱོད་པ་མཐའ་ཡས་གྱུར་ལགས་ཏེ། །ཤེས་རབ་སྟོབས་དང་ཐབས་
[048-286b5] དང་བྱམས་པའི་སྟོབས་དང་བསོད་ནམས་སྟོབས་རྣམས་དང། །སྟོབས་རྣམས་དེ་དག་བཅོམ་ལྡན་འདས་ཁྱོད་བྱང་ཆུབ་བཞུགས་པའི་ཚེ་ན་མཐའ་ཡས་ཏེ། །སྟོབས་དང་ལྡན་པ་དེ་རིང་བྱང་ཆུབ་
[048-286b6] སྙིང་པོར་བཞུགས་ནས་སྟོབས་བཅུ་མངའ་བར་གྱུར། །དཔུང་ཚོགས་མཐའ་ཡས་མཐོང་ནས་དགེ་སྦྱོང་རྒྱལ་པོ་བྱང་ཆུབ་སྙིང་པོར་བཞུགས་པ་དེ། །ཉམས་པར་མི་འགྱུར་གྲང་ཞེས་ལྷ་
[048-286b7] རྣམས་ཐམས་ཅད་རབ་ཏུ་དངངས་ཤིང་སྐྲག་པར་གྱུར། །ཁྱོད་ནི་འབྱུང་པོ་རྣམས་ཀྱིས་བསྙེངས་པར་མ་གྱུར་སྐུ་ཡང་གཡོ་བ་མི་མངའ་སྟེ། །ཁུར་ལྕི་ཕྱག་གིས་བརྔབས་ནས་ཀུན་ཏུ་གཡོས་


[048-287a0] [287A] 
[048-287a1] ༄༅། །ཏེ་བདུད་ཀྱི་སྡེ་ལས་རྒྱལ་བར་གྱུར། །ཇི་ལྟར་སྔ་མ་རྣམས་ཀྱིས་སེངྒེའི་ཁྲི་ལ་བྱང་ཆུབ་དམ་པ་བརྙེས་གྱུར་པ། །དེ་ལྟར་ཁྱོད་ཀྱིས་རྗེས་སུ་སངས་རྒྱས་
[048-287a2] མཚུངས་ཤིང་མཉམ་སྟེ་གཞན་དུ་གྱུར་མ་ལགས། །ཡིད་ཀྱང་མཉམ་ཞིང་སེམས་ཀྱང་མཉམ་སྟེ་ཁྱོད་བདག་ཉིད་ཀྱིས་ཐམས་ཅད་མཁྱེན་ཉིད་བརྙེས། །དེས་ན་ཁྱོད་ནི་འཇིག་རྟེན་
[048-287a3] དམ་པ་རང་བྱུང་འགྲོ་བ་རྣམས་ཀྱི་བསོད་ནམས་ཞིང། །དགེ་སློང་དག་དེ་ལྟར་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་དང་ལྷན་ཅིག་ཏུ་དེ་བཞིན་གཤེགས་པ་ལ་
[048-287a4] མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འདུག་གོ་དེ་ནས་རྒྱལ་པོ་ཆེན་པོ་བཞི་པོ་དག་རྒྱལ་ཆེན་བཞིའི་རིས་ཀྱི་ལྷའི་
[048-287a5] བུ་རྣམས་དང་ལྷན་ཅིག་ཏུ་དེ་བཞིན་གཤེགས་པ་ག་ལ་བ་དེར་སོང་སྟེ་ཕྱིན་ནས་མེ་ཏོག་ཨ་ཏི་མུཀྟ་ཀ་དང། ཙམ་པ་ཀ་དང། སྣ་མའི་མེ་ཏོག་དང། པརཤི་ཀ་དང། དྷ་ནུ་ཀ་རིའི་ཕྲེང་བ་དང་
[048-287a6] ཆུན་པོ་ཐོགས་ཏེ་ལྷའི་བུ་མོ་བརྒྱ་སྟོང་གིས་བསྐོར་ནས་ལྷའི་གླུ་དབྱངས་ལེན་པས་དེ་བཞིན་གཤེགས་པ་ལ་མཆོད་པ་བྱས་ཏེ། ཚུལ་དང་མཐུན་པའི་ཚིགས་སུ་བཅད་པ་འདི་དག་
[048-287a7] གིས་མངོན་པར་བསྟོད་དོ། །ཤིན་ཏུ་གསུང་སྙན་དབྱངས་ནི་ཡིད་དུ་མཆི། །ཟླ་ལྟར་རབ་ཏུ་ཞི་མཛད་ཐུགས་དང་བ། །འཛུམ་པའི་ཞལ་ལྡན་ལྗགས་ནི་རབ་ཡངས་པ། །ཐུབ་མཆོག་


[048-287b0] [287B] 
[048-287b1] །ལྷ་མི་རྣམས་ཀྱི་སྙན་ཅིང་དགར་འགྱུར་བ། །སྒྲ་སྐད་གང་དག་འཇིག་རྟེན་མཆིས་པ་ཀུན་།ཁྱོད་ཀྱི་འཇམ་པའི་གསུང་ནི་ཕྱུང་བས་ན། །མི་ཡི་སྒྲ་
[048-287b2] སྐད་ཐམས་ཅད་ཟིལ་གྱིས་ནོན། །འདོད་ཆགས་ཞེ་སྡང་གཏི་མུག་ཉོན་མོངས་ཞི། །མི་མིན་དགའ་བ་རྣམ་པར་དག་པ་སྐྱེད། །རྙོག་པ་མ་མཆིས་སྙིང་གིས་ཆོས་ཐོས་ནས། །དེ་ཀུན་འཕགས་
[048-287b3] པའི་རྣམ་པར་གྲོལ་བ་ཐོབ། །ཁྱོད་ནི་མི་མཁས་རྣམས་ལ་བརྙས་མི་མཛད། །མཁས་པའི་རྒྱགས་པས་ནམ་ཡང་རྒྱགས་མ་གྱུར། །ཁྱོད་ནི་འགྱིང་བ་མི་མངའ་ཞུམ་མི་མངའ། །རྒྱ་མཚོའི་
[048-287b4] དབུས་ནས་རི་མཆོག་འཕགས་པ་བཞིན། །དེ་འདྲའི་སེམས་ཅན་འཇིག་རྟེན་བྱུང་བས་ན། །མི་རྣམས་འདིར་ནི་རྙེད་པ་ལེགས་པར་རྙེད། །པདྨ་དཔལ་ལྟར་ནོར་རྣམས་སྦྱིན་པ་པོ། །དེ་ལྟར་
[048-287b5] འཇིག་རྟེན་ཀུན་ལ་མཆོད་སྦྱིན་མཛད། །དེ་ལྟར་རྒྱལ་པོ་ཆེན་པོ་བཞི་ལ་སོགས་པ་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་བྱང་ཆུབ་ཀྱི་སྙིང་པོ་ལ་བཞུགས་པའི་དེ་བཞིན་གཤེགས་པ་ལ་
[048-287b6] མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འཁོད་དོ། །དེ་ནས་བར་སྣང་གི་ལྷ་རྣམས་དེ་བཞིན་གཤེགས་པའི་དྲུང་དུ་ལྷགས་ཏེ་
[048-287b7] མངོན་པར་རྫོགས་པར་བྱང་ཆུབ་པ་ལ་མཆོད་པའི་ལས་ཀྱི་ཕྱིར་བར་སྣང་ཐམས་ཅད་རིན་པོ་ཆེའི་དྲ་བ་དང། དྲིལ་བུ་གཡེར་ཀའི་དྲ་བ་དང། རིན་པོ་ཆེའི་གདུགས་རྣམས་དང། རིན་པོ་ཆེའི་


[048-288a0] [288A] 
[048-288a1] ༄༅། །བ་དན་རྣམས་དང། རིན་པོ་ཆེ་དང། དར་གྱི་ལྔ་ལྡི་དང། རིན་པོ་ཆེའི་མེ་ཏོག་རྣ་རྒྱན་དང། མུ་ཏིག་གི་ཆུན་ཁོར་དང། མེ་ཏོག་གི་ལྔ་ལྡི་སྣ་ཚོགས་རྣམས་ལུས་
[048-288a2] ཕྱེད་ཕྱུང་བའི་ལྷ་རྣམས་ཀྱིས་བཟུང་བ་དང། ཟླ་གམ་རྣམས་ཀྱིས་ལེགས་པར་བརྒྱན་ནས་དེ་བཞིན་གཤེགས་པ་ལ་ཕུལ་ལོ། །ཕུལ་ནས་ཀྱང་སྤྱན་སྔ་ནས་ཚིགས་སུ་བཅད་པ་འདི་དག་
[048-288a3] གིས་མངོན་པར་བསྟོད་དོ། །ཐུབ་པ་མཁས་ལ་བདག་ཅག་མཆིས་ནས་ནི་།འགྲོ་བའི་སྤྱོད་ཀུན་ཇི་བཞིན་གསལ་བལྟས་ཤིང། །སེམས་ཅན་དག་པ་ཁྱོད་ཀྱི་སྤྱོད་བལྟས་ན། །དེ་ལྟར་
[048-288a4] ཁྱོད་ཀྱི་ཐུགས་གཅིག་འཁྲུལ་མ་མཐོང། །མཆོད་ཕྱིར་བྱང་ཆུབ་སེམས་དཔའ་གང་ལྷགས་པ། །མི་ཡི་འདྲེན་པ་དེ་དག་ནམ་མཁའ་ཁྱབ་།འདི་ལྟར་དེ་དག་ནམ་མཁའི་ལུས་
[048-288a5] ལགས་པས། །གཞལ་མེད་ཁང་རྣམས་ལ་ཡང་གནོད་མ་མཆིས། །བར་སྣང་ནས་ནི་མེ་ཏོག་ཆར་བབ་པ། །སྟོང་ཆེན་བྱུར་བུར་རབ་ཏུ་གང་གྱུར་པ། །དེ་དག་མ་ལུས་ཁྱོད་ཀྱི་སྐུར་
[048-288a6] བབ་ཀྱང། །འབབ་ཆུ་རྒྱ་མཚོར་བབ་པ་བཞིན་དུ་གྱུར། །གདུགས་དང་མེ་ཏོག་རྣ་རྒྱན་མེ་ཏོག་ཕྲེང། །མེ་ཏོག་ཙམྤ་ཀ་ཡི་ལྔ་ལྡི་དང། །རྒྱན་ཕྲེང་ཟླ་བ་ཟླ་གམ་རྣམས་ཀྱང་འཐོར། །ལྷ་
[048-288a7] ཡིས་གཏོར་ཀྱང་འདྲེས་པར་གྱུར་མ་མཆིས། །བར་སྣང་ཐམས་ཅད་ལྷ་ཡིས་གང་གྱུར་ཏེ། །འདི་ལ་སྐྲ་ཙམ་གཞག་པའི་གནས་མ་མཆིས་།རྐང་གཉིས་མཆོག་ལ་མཆོད་པ་བགྱིད་


[048-288b0] [288B] 
[048-288b1] ༑ཁྱོད་ལ་རྒྱགས་པའམ་ངོ་མཚར་འགྱུར་མི་མངའ་།དེ་ལྟར་བར་སྣང་གི་ལྷ་རྣམས་ཀྱིས་བྱང་ཆུབ་ཀྱི་སྙིང་པོ་ལ་བཞུགས་པའི་དེ་བཞིན་གཤེགས་པ་ལ་མངོན་པར་བསྟོད་ནས་
[048-288b2] ཐལ་མོ་སྦྱར་ཏེ། །དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འཁོད་དོ། །དེ་ནས་ས་བླའི་ལྷ་རྣམས་ཀྱིས་དེ་བཞིན་གཤེགས་པ་ལ་མཆོད་པའི་ལས་ཀྱི་ཕྱིར་ས་
[048-288b3] གཞི་ཐམས་ཅད་ལེགས་པར་ཕྱགས་ཏེ་བྱུགས་ནས་སྤོས་ཆུས་ཆག་ཆག་བཏབ་སྟེ། མེ་ཏོག་གིས་ཆལ་བར་བཀང་ནས་རས་བཅོས་བུ་སྣ་ཚོགས་ཀྱི་བླ་བྲེ་བྲེས་ཏེ་དེ་བཞིན་གཤེགས་
[048-288b4] པ་ལ་ཕུལ་ནས་ཚིགས་སུ་བཅད་པ་འདི་དག་གིས་མངོན་པར་བསྟོད་དོ་།སྟོང་གསུམ་རྡོ་རྗེ་ལྟ་བུར་མི་ཤིགས་གནས་པར་གྱུར། །ང་འདིར་པགས་པ་ཤ་དང་རུས་པ་རྐང་བསྐམས་ཀྱང་
[048-288b5] བྱང་ཆུབ་མ་རེག་ང་ནི་འདི་ནས་མི་ལྡང་ཞེས། །རྡོ་རྗེའི་གནས་ཀྱིས་དེ་ནི་བྱང་ཆུབ་སྙིང་པོར་བཞུགས། །གལ་ཏེ་མི་ཡི་སེངྒེ་ཁྱོད་ཀྱིས་སྟོང་གསུམ་ཀུན། །བྱིན་གྱིས་མ་བརླབས་ན་ནི་གང་དག་
[048-288b6] རྐང་མཐིལ་གྱིས། །བྱེ་བའི་ཞིང་རྣམས་བསྐྱོད་པ་དེ་ལྟར་ཤུགས་ཆེ་བ། །བྱང་ཆུབ་སེམས་དཔའ་ལྷགས་ཚེ་མ་ལུས་ཞིག་པར་འགྱུར་།ས་ཕྱོགས་གང་དུ་སེམས་ཅན་དམ་པ་འཆག་
[048-288b7] པ་ནི༑ །ས་ཡི་ལྷ་ཡིས་རྙེད་པ་རྒྱ་ཆེན་ལེགས་པར་རྙེད། །འཇིག་རྟེན་རྡུལ་རྣམས་ཇི་སྙེད་ཁྱོད་ཀྱིས་སྣང་བར་མཛད། །སྟོང་གསུམ་མཆོད་རྟེན་གྱུར་ན་ཁྱོད་སྐུ་སྨོས་ཅི་འཚལ། །འོག་གི་ཆུ་ཡི་


[048-289a0] [289A] 
[048-289a1] ༄༅། །ཕུང་པོ་བརྒྱ་སྟོང་ཇི་སྙེད་དང། ས་ཡི་སྟེང་ན་འགྲོ་བའི་འཚོ་བ་ཇི་སྙེད་བ། །སྟོང་གསུམ་ས་རྣམས་ཐམས་ཅད་བདག་ཅག་གཟུང་བར་བགྱི། །ཁྱོད་ལ་ཀུན་
[048-289a2] འབུལ་ཇི་ལྟར་བཞེད་བཞིན་སྤྱད་དུ་གསོལ། །གང་དུ་ཁྱོད་ནི་བཞུགས་སམ་འཆག་གམ་མནལ་བ་དང། །གཽ་ཏ་མ་བདེ་བར་གཤེགས་པའི་སྲས་བོ་ཉན་ཐོས་གང། །ཆོས་གཏམ་
[048-289a3] སྨྲ་དད་གང་ཡང་དེ་དག་ཉན་པ་དང། །དགེ་བའི་རྩ་བ་ཐམས་ཅད་བྱང་ཆུབ་ཕྱིར་བསྔོའོ། །དེ་ལྟར་ས་བླའི་ལྷ་རྣམས་ཀྱིས་བྱང་ཆུབ་ཀྱི་སྙིང་པོ་ལ་བཞུགས་པའི་དེ་བཞིན་གཤེགས་
[048-289a4] པ་ལ་མངོན་པར་བསྟོད་ནས་ཐལ་མོ་སྦྱར་ཏེ། དེ་བཞིན་གཤེགས་པ་ལ་ཕྱག་འཚལ་ཞིང་ཕྱོགས་གཅིག་ཏུ་འཁོད་དོ། །མངོན་པར་བསྟོད་པའི་ལེའུ་ཞེས་བྱ་སྟེ། ཉི་ཤུ་རྩ་
[048-289a5] གསུམ་པའོ།། །།དགེ་སློང་དག་དེ་ལྟར་མངོན་པར་རྫོགས་པར་སངས་རྒྱས་པའི་དེ་བཞིན་གཤེགས་པ་ལ་ལྷ་རྣམས་ཀྱིས་བསྟོད་ཅིང་སྐྱིལ་མོ་ཀྲུང་མ་
[048-289a6] བཤིག་སྤྱན་མི་འཛུམ་པར་ཤིང་གི་རྒྱལ་པོ་ལ་གཟིགས་ཤིང་བསམ་གཏན་དང་དགའ་བའི་ཟས་ཀྱི་བདེ་བ་མྱོང་བར་བྱང་ཆུབ་ཀྱི་ཤིང་དྲུང་དུ་ཞག་བདུན་འདས་པར་གྱུར་ཏོ། །
[048-289a7] དེ་ནས་ཞག་བདུན་འདས་པ་དང། འདོད་པ་ན་སྤྱོད་པའི་ལྷའི་བུ་རྣམས་སྤོས་ཆུའི་བུམ་པ་ཁྲི་ཐོགས་ཏེ། དེ་བཞིན་གཤེགས་པ་ག་ལ་བ་དེར་ལྷགས་སོ། །གཟུགས་ན་སྤྱོད་པའི་


[048-289b0] [289B] 
[048-289b1] དེ་བཞིན་གཤེགས་པ་ག་ལ་བ་དེར་དོང་སྟེ་ལྷགས་ནས་བྱང་ཆུབ་ཀྱི་ཤིང་དང། དེ་བཞིན་གཤེགས་པ་སྤོས་ཆུའི་བཀྲུས་སོ། །ལྷ་དང་
[048-289b2] ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་བགྲང་བ་ལས་འདས་པ་དག་གིས་དེ་བཞིན་གཤེགས་པའི་སྐུ་ལ་ཕོག་
[048-289b3] པའི་སྤོས་ཆུ་དེས་རང་རང་གི་ལུས་ལ་བསྐུས་སོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུའང་སེམས་བསྐྱེད་དོ། །ལྷའི་བུ་ལ་སོགས་པ་དེ་དག་རང་རང་གི་གནས་སུ་ཕྱིན་ཀྱང་
[048-289b4] སྤོས་ཆུ་དེ་དང་མ་བྲལ་བར་གྱུར་ཏེ། སྤོས་གཞན་ལ་འདོད་པ་མི་སྐྱེད་དོ། །དེ་དག་དེ་བཞིན་གཤེགས་པ་ལ་གུས་པ་ཡིད་ལ་བྱས་པ་ལས་སྐྱེས་པའི་དགའ་བ་དང། མཆོག་ཏུ་དགའ་བ་དེས་
[048-289b5] བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །དགེ་སློང་དག་དེ་ནས་ལྷའི་བུ་ཀུན་ནས་མེ་ཏོག་ཅེས་བྱ་བ་འཁོར་དེ་ཉིད་དུ་འདུས་པར་གྱུར་པ་དེས་དེ་བཞིན་
[048-289b6] གཤེགས་པའི་ཞབས་གཉིས་ལ་གཏུགས་ཏེ་ཐལ་མོ་སྦྱར་ནས་དེ་བཞིན་གཤེགས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཏིང་ངེ་འཛིན་གང་དང་ལྡན་པས་དེ་བཞིན་གཤེགས་
[048-289b7] པ་དགུང་བདུན་དུ་སྐྱིལ་མོ་ཀྲུང་མ་བཤིག་པར་བཞུགས་པའི་ཏིང་ངེ་འཛིན་དེའི་མིང་ཅི་ཞེས་བགྱི། དགེ་སློང་དག་དེ་སྐད་ཅེས་གསོལ་བ་དང། དེ་བཞིན་གཤེགས་པས་ལྷའི་བུ་དེ་ལ་འདི་


[048-290a0] [290A] 
[048-290a1] ༄༅། །སྐད་ཅེས་བཀའ་སྩལ་ཏོ། །ལྷའི་བུ། ཏིང་ངེ་འཛིན་འདིའི་མིང་ནི་དགའ་བའི་ཟས་བཀོད་པ་ཞེས་བྱ་སྟེ། ཏིང་ངེ་འཛིན་འདི་དང་ལྡན་པས་དེ་བཞིན་གཤེགས་
[048-290a2] པ་ཞག་བདུན་དུ་སྐྱིལ་མོ་ཀྲུང་མ་བཤིག་པར་བཞུགས་སོ། །དགེ་སློང་དག་དེ་ནས་ལྷའི་བུ་ཀུན་ནས་མེ་ཏོག་གིས་དེ་བཞིན་གཤེགས་པ་ལ་ཚིགས་སུ་བཅད་པ་འདི་དག་གིས་
[048-290a3] མངོན་པར་བསྟོད་དོ། །ཞབས་ནི་འཁོར་ལོས་ཁྱབ་པ་པོ། །པད་འདབ་རྡུལ་མེད་སྟོང་གཟི་ལྡན། །ལྷ་ཡི་ཅོད་པན་ཞབས་གཏུགས་པ། །དཔལ་སྟུག་ཞབས་ལ་ཕྱག་འཚལ་ལོ། །བདེ་
[048-290a4] གཤེགས་ཞབས་ལ་ཕྱག་འཚལ་ནས། །དེ་ཚེ་ལྷ་བུ་དེ་སེམས་དགའ་།ལྷ་མིན་རབ་ཏུ་ཞི་བྱེད་པ། །ཡིད་གཉིས་སེལ་བའི་ཚིག་འདི་སྨྲས་།ཤཱཀྱའི་རིགས་ལ་དགྱེས་སྐྱེད་པ། །
[048-290a5] ཆགས་སྡང་གཏི་མུག་མཐར་འབྱིན་པ། །ཞུས་པ་རྣམས་ཀྱང་མཐར་འབྱིན་པ། །ལྷ་མིན་དོགས་པ་བསལ་དུ་གསོལ། །དཔག་མེད་ཐམས་ཅད་མཁྱེན་པ་ཉིད། །སངས་རྒྱས་སྟོབས་
[048-290a6] བཅུ་ཅི་སླད་དུ། །རྒྱལ་བ་དོག་སའི་སྙིང་པོར་ནི། །དགུང་བདུན་སྐྱིལ་མོ་ཀྲུང་མ་བཤིག་འདབ་བརྒྱ་རྒྱས་པའི་སྤྱན་མངའ་བ་།ཅི་ཞིག་གཟིགས་ན་དགུང་བདུན་དུ། །མི་ཡི་སེངྒེ་རྣམ་
[048-290a7] དག་སྤྱན། །སྤྱན་མི་འཛུམ་པར་གཟིགས་པ་མཛད། །གང་གིས་ཤིང་རྒྱལ་དྲུང་དུ་ནི། །སྐྱིལ་ཀྲུང་མ་བཤིག་དགུང་བདུན་བཞུགས། །སྨོན་ལམ་འདི་ནི་ཁྱོད་ཀྱི་འམ། །སྨྲ་བའི་སེངྒེ་


[048-290b0] [290B] 
[048-290b1] །ཚེམས་ནི་མཉམ་ཞིང་རྣམ་དག་པ། །སྟོབས་བཅུའི་ཞལ་ནི་དྲི་རབ་གདའ། །མ་ནོར་ལེགས་པར་བཀའ་སྩལ་ཏོ། །ལྷ་དང་མི་རྣམས་དགའ་བར་མཛོད། །ཟླ་འདྲའི་ཞལ་
[048-290b2] གྱིས་བཀའ་སྩལ་པ། །ངས་བཤད་ལྷ་ཡི་བུ་ཉོན་ཅིག་ངས་ནི་དྲིས་པ་དེ་ཡི་ལན། །ཅུང་ཟད་ཙམ་ཞིག་བཤད་པར་བྱ། །དཔེར་ན་རྒྱལ་པོ་ཕྱོགས་གང་དུ། །གཉེན་གྱི་ཚོགས་ཀྱིས་དབང་
[048-290b3] བསྐུར་བ། །ཞག་བདུན་པར་དུ་ས་ཕྱོགས་དེ། །མི་འདོད་རྒྱལ་པོའི་ཆོས་ཉིད་དོ། །དེ་བཞིན་སྟོབས་བཅུ་མངའ་བ་ཡང། །གང་ཚེ་སྨོན་རྫོགས་དབང་བསྐུར་བ། །ས་ཡི་སྙིང་པོར་ཞག་བདུན་དུ་
[048-290b4] རྒྱལ་བ་སྐྱིལ་མོ་ཀྲུང་མི་འཇིག་དཔེར་ན་དཔའ་བོ་དགྲ་ཚོགས་རྣམས། །མ་ལུས་ཕམ་བྱས་ལྟ་བ་ལྟར། །བྱང་ཆུབ་སྙིང་པོར་སངས་རྒྱས་ཀྱང། །ཉོན་མོངས་བཅོམ་ནས་གཟིགས་པ་མཛད། །
[048-290b5] གཏི་མུག་བྱུང་བའི་འདོད་དང་ཁྲོ། །དེ་དག་འགྲོ་བའི་དགྲ་འདྲ་སྟེ། །ཆོམ་པོ་ཆོས་ནི་བཟང་འདྲ་བ། །དེ་དག་མ་ལུས་ངས་འདིར་བཤིག་ང་འདིར་ང་རྒྱལ་རྣམ་དགུ་དང། །གནས་མེད་
[048-290b6] རློམ་སེམས་རབ་ཏུ་བཅོམ། །ཟག་པ་ཐམས་ཅད་རབ་ཏུ་སྤངས། །ང་ཡི་ཡེ་ཤེས་དམ་པ་སྐྱེས། །ངས་འདིར་སྲེད་པའི་སྲེད་རྒྱུ་དང། །མ་རིག་བྱ་མིན་བྱེད་པ་དེ། །བག་ཉལ་བཅས་རྩ་དྲ་
[048-290b7] བ་རྣམས། །ཡེ་ཤེས་གསལ་བའི་མེ་ཡིས་བསྲེགས། །ངས་འདིར་ང་དང་ང་ཡི་དང། །ཉེས་ཞགས་རིང་འགྲོ་རྩ་བུ་ག་པ། །སྒྲིབ་པའི་མདུད་པ་དམ་པོ་དེ། །ཡེ་ཤེས་མཚོན་གྱིས་བཅད་པར་གྱུར་


[048-291a0] [291A] 
[048-291a1] ༄༅། །ངས་འདིར་རིང་ནས་ངའི་ལྡན་པ། །སླུ་བ་ཐ་མ་རྣམ་འཇིག་པ། །ལེན་པར་བཅས་པའི་ཕུང་པོ་དེ། །ཡེ་ཤེས་ཀྱིས་ནི་ཡོངས་སུ་ཤེས། །གཉིས་སུ་རྨོངས་
[048-291a2] པ་ལོག་འཛིན་པ། །ཐ་མར་དམྱལ་འགྱུར་དེ་དག་རྣམས། །ངས་འདིར་མ་ལུས་བསལ་བྱ་སྟེ། །ཕྱིན་ཆད་ནམ་ཡང་སྐྱེར་མི་འགྱུར། །ངས་འདིར་དགེ་བའི་རྩ་བ་ཡི། །མེ་ཡིས་སྒྲིབ་
[048-291a3] པའི་ནགས་ཚལ་བསྲེགས། །བྱིན་ཅི་ལོག་ནི་རྣམ་བཞི་ཡང། །ང་ཡིས་མ་ལུས་ངེས་པར་བསྲེགས། །འདུ་ཤེས་སྐུད་པས་བརྒྱུས་པ་ཡི། །རྣམ་རྟོག་ཕྲེང་བ་གནོད་བྱེད་པ། །ངས་
[048-291a4] འདིར་བྱང་ཆུབ་ཡན་ལག་གིས། །ཕྲེང་བ་སྣ་ཚོགས་རྣམས་ཀྱིས་བཟློག་བགྲོད་དཀའ་དྲུག་ཅུ་རྩ་ལྔ་དང། །གཏི་མུག་སུམ་ཅུ་དྲི་མ་ཅན། །སྡིག་པ་དག་ནི་བཞི་བཅུ་ངས། །ས་ཡི་སྙིང་
[048-291a5] པོ་འདིར་བསལ་ཏོ། །ས་ཡི་སྙིང་པོར་འདུག་ནས་ངས། །སྔོམ་པ་མ་ཡིན་བཅུ་དྲུག་དང། །ཁམས་ནི་རྣམ་པ་བཅོ་བརྒྱད་དང། །ཁྱབ་པ་ཉི་ཤུ་རྩ་ལྔ་བསལ། །ཉོན་མོངས་ཆུ་བོ་
[048-291a6] ཉི་ཤུ་དང། །འགྲོ་བ་འཇིགས་པ་ཉི་ཤུ་བརྒྱད། །བརྩོན་འགྲུས་མཐུ་དང་བརྟུལ་བ་ཡིས། །ང་འདིར་དེ་དག་ཤིན་ཏུ་འདས། །དེ་བཞིན་སངས་རྒྱས་བསྒྱིངས་སྒྲོག་པ། །ལྔ་བརྒྱ་ངས་
[048-291a7] འདིར་ཡང་དག་རྟོགས། །བརྒྱ་ཕྲག་སྟོང་དུ་ཚང་བ་ཡི། །ཆོས་རྣམས་ང་ཡིས་ཡང་དག་རྟོགས། །ངས་འདིར་བག་ཉལ་མ་ལུས་པ། །དགུ་བཅུ་རྩ་བརྒྱད་རྩར་བཅས་མཐའ། །ཀུན་


[048-291b0] [291B] 
[048-291b1] །ཡེ་ཤེས་མེ་ཡིས་ངེས་པར་བསྲེགས། །དོགས་དང་ཡིད་གཉིས་ཀུན་འབྱུང་བ། །ལྟ་བའི་ཆུ་ཡིས་གང་གྱུར་པ། །མི་དགེ་དོགས་ཅན་སྲེད་པའི་ཀླུང། །ཤུགས་
[048-291b2] དྲག་ཡེ་ཤེས་ཉི་མས་བསྐམས། །ཚུལ་འཆོས་པ་དང་ཁ་གསག་སྤངས་།སྒྱུ་དང་སེར་སྣ་ཕྲག་དོག་སྡང། །ཉོན་མོངས་དགོན་པ་དེང་འདིར་བཅད། །འདུལ་བའི་མེ་ཡིས་རབ་ཏུ་བསྲེགས་
[048-291b3] འདིར་ནི་རྩོད་པའི་རྩ་བ་དེ། །ངན་འགྲོ་ཉམ་ངར་འདྲེན་བྱེད་པ། །འཕགས་ལ་སྐུར་བ་འདེབས་པའི་ཚིག། ཡེ་ཤེས་མཆོག་གི་སྨན་གྱིས་སྐྱུགས། །ངས་འདིར་ཡེ་ཤེས་ཡོན་ཏན་དང་
[048-291b4] ཏིང་འཛིན་ཐོབ་ནས་དུ་བ་དང། །ཆོ་དེ་འདོན་དང་མྱ་ངན་དང་།སྨྲེ་བ་མ་ལུས་མཐའ་མར་ཕྱིན། །ངས་འདིར་བདེན་ཚུལ་ཏིང་ངེ་འཛིན། །ཐོབ་ནས་ཆུ་བོ་སྦྱོར་བ་དང། །མདུད་པ་མྱ་ངན་
[048-291b5] ཟུག་རྔུ་དང། །རྒྱགས་དང་བག་མེད་ཀུན་ལས་རྒྱལ། །ངས་འདིར་ཉོན་མོངས་གཟིངས་པ་ཡིས། །སྲིད་པའི་ལྗོན་ཤིང་རྟོག་རྩ་བརྟན་།དྲན་པའི་སྟ་རེས་མ་ལུས་པར། །བཅད་ནས་ཡེ་
[048-291b6] ཤེས་མེ་ཡིས་བསྲེགས། །ང་འདིར་ང་སྙམ་ང་རྒྱལ་ཏེ། །ཁམས་གསུམ་དབང་བྱེད་སྟོབས་ཆེ་བ། །གཡོན་ཅན་ཡེ་ཤེས་རལ་གྲིས་བཅོམ། །ལྷ་མིན་དབང་ལ་དབང་པོ་བཞིན། །དྲ་བ་མ་
[048-291b7] ལུས་སུམ་ཅུ་དྲུག། འཇུག་པ་ས་ཡི་སྙིང་པོ་འདིར། །ཤེས་རབ་རལ་གྲི་སྟོབས་ལྡན་པས། །བཅད་ནས་ཡེ་ཤེས་མེ་ཡིས་བསྲེགས། །ཉོན་མོངས་རྩ་བ་བག་ཉལ་བཅས། །སྡུག་བསྔལ་མྱ་


[048-292a0] [292A] 
[048-292a1] ༄༅། །ངན་འབྱུང་དེ་དག་ངས་འདིར་ཤེས་རབ་དམ་པ་ཡི་།ཐོང་ལྕགས་ཀྱིས་ནི་མ་ལུས་བཏོན། །རང་བཞིན་གྱིས་དག་སེམས་ཅན་གྱི། །ཤེས་རབ་མིག་འདིར་ང་
[048-292a2] ཡིས་སྦྱངས། །ཡེ་ཤེས་མིག་སྨན་ཆེན་པོ་ཡིས། །གཏི་མུག་ལིང་ཏོག་རྒྱ་ཆེན་བསལ། །འབྱུང་ཁམས་བཞི་པོ་རྒྱགས་པ་ཡི། །ཆུ་སྲིན་གྱིས་དཀྲུགས་སྲེད་ཡངས་པ། །སྲིད་པའི་རྒྱ་མཚོ་
[048-292a3] དྲན་པ་དང། །ཞི་གནས་ཉི་མའི་འོད་ཀྱིས་བསྐམས། །ངས་འདིར་ཡུལ་གྱི་ཤིང་གི་ཚོགས། །རྣམ་རྟོག་དུ་འཐུལ་ཆགས་ཆེན་མེ། །རབ་ཏུ་འབར་བ་རྣམ་ཐར་ཆུ། །བསིལ་བའི་ཁུ་བས་
[048-292a4] བསད་པར་གྱུར། །ངས་འདིར་བག་ལ་ཉལ་བའི་སྤྲིན། །རོ་མྱང་གློག་འདྲ་རྣམ་རྟོག་འབྲུག་བརྩོན་འགྲུས་སྟོབས་ཀྱི་རླུང་ཤུགས་ཀྱིས་།འདས་ཏེ་ཀུན་ཏུ་གཏོར་བར་གྱུར། །ངས་
[048-292a5] འདིར་དྲན་པ་དྲི་མེད་པའི། །ཏིང་འཛིན་ཐོབ་ནས་སེམས་སྤྱོད་དགྲ་།སྲིད་པའི་འཁོན་རྒྱུད་མ་ལུས་པར། །ཤེས་རབ་རལ་གྲིའི་སྟོབས་ཀྱིས་བཅད། །ངས་འདིར་རྒྱལ་མཚན་མཆོག་
[048-292a6] འཆང་བ། །ཤིང་རྟ་གླང་པོ་རྟས་མཐོ་བ། །གཟུགས་བསྒྱུར་བདུད་དཔུང་བརྩོན་པའི་སྡེ། །བྱམས་པ་ཐོབ་ནས་རྣམ་པར་བཅོམ། །མི་སྡུག་ཏིང་ངེ་འཛིན་ཐོབ་ནས། །ངས་འདིར་
[048-292a7] དབང་པོ་དྲུག་གི་རྟ༑ །འདོད་པའི་ཡོན་ཏན་ལྔས་བརྟན་པ། །རྟག་ཏུ་རྒྱགས་ཡན་མ་ལུས་བཏགས། །སྨོན་མེད་ཏིང་ངེ་འཛིན་ཐོབ་ནས། །ངས་འདིར་རྗེས་སུ་ཆགས་པ་དང། །ཁོང་


[048-292b0] [292B] 
[048-292b1] །རྩོད་སྤང་མ་ལུས་མཐའ་མར་ཕྱིན། །སྟོང་པའི་ཏིང་ངེ་འཛིན་ཐོབ་ནས། །ངས་འདིར་ཕྱི་དང་ནང་དག་གི་རློམ་སེམས་ཀུན་དང་རྟོག་པ་དང། །རྣམ་པར་རྟོག་པ་
[048-292b2] ཡོངས་སུ་ཟད། །མཚན་མེད་ཏིང་ངེ་འཛིན་ཐོབ་ནས། །ལྷ་མི་སྲིད་པའི་རྩེར་ཐུག་པའི། །བདེ་བ་ཐམས་ཅད་མ་ལུས་པར། །ང་ཡིས་འདིར་ནི་ཡོངས་སུ་བཏང། །ངས་འདིར་རྣམ་ཐར་
[048-292b3] གསུམ་ཐོབ་ནས། །ངས་འདིར་ཤེས་རབ་སྟོབས་ཀྱིས་ནི། །སྲིད་པ་དག་གི་འཆིང་བ་ཀུན། །མ་ལུས་ཀུན་ལས་གྲོལ་བར་གྱུར། །ངས་འདིར་རྒྱུ་མཐོང་གྱུར་ནས་ནི། །རྟག་དང་མི་རྟག་འདུ་ཤེས་
[048-292b4] དང༑ །བདག་དང་བདག་མེད་བདེ་སྡུག་བསྔལ། །རྒྱ་ཡི་འདུ་ཤེས་གསུམ་ལས་རྒྱལ། །ངས་འདིར་ལས་ཀྱི་རྣམ་པ་དག་སྐྱེ་མཆེད་དྲུག་རྩ་ཀུན་འབྱུང་ལས། །བྱུང་བ་ཐམས་ཅད་ཤིང་
[048-292b5] དབང་དྲུང། །མི་རྟག་པ་ཡིས་བསྣུན་ཏེ་བཅད། །ངས་འདིར་ཡེ་ཤེས་ཉི་མ་ཡིས། །གཏི་མུག་མུན་པའི་རྙོག་པ་དང། །ལྟ་གྱུར་རྒྱགས་དང་ཁྲོས་གང་བ། །ཡུན་རིང་མུན་པ་བསལ་སྣང་
[048-292b6] བྱས༑ ༑ངས་འདིར་བརྩོན་འགྲུས་སྟོབས་ཀྱི་གྲུས། །འདོད་དང་ཆགས་པའི་ཆུ་སྲིན་ཅན། །ངན་འཛིན་ལྟ་ངན་སྲེད་རླབས་ཆུ། །འཁོར་བའི་རྒྱ་མཚོ་ཆེ་ལས་རྒལ། །གང་རྟོགས་ཆགས་
[048-292b7] དང་གཏི་མུག་དང། །སེམས་ཀྱི་རྣམ་པར་རྟོག་བསྲེགས་ཏེ། །ཕྱེ་ལེབ་ནགས་མེར་ལྷུང་འདྲ་བ། །ངས་འདིར་དེ་ནི་རྗེས་སུ་རྟོགས། །ང་འདིར་རིང་ནས་སོང་བ་ཡི། །བསྐལ་པ་དཔག་


[048-293a0] [293A] 
[048-293a1] ༄༅། །མེད་བྱེ་ཁྲག་ཁྲིག་འཁོར་བའི་ལམ་གྱིས་ཉོན་མོངས་པ་།གདུང་བ་མེད་ནས་ངལ་ཡང་སོས། །འཇིག་རྟེན་ཕན་ཕྱིར་རྒ་ཤི་དང། །མྱ་ངན་སྡུག་བསྔལ་
[048-293a2] མཐར་ཕྱིན་པ། །ཕས་རྒོལ་ཀུན་གྱིས་མ་ཐོབ་པ། །བདུད་རྩི་དེ་ནི་ངས་འདིར་རྟོགས། །སྲེད་ལས་བྱུང་བའི་སྐྱེ་མཆེད་ཀྱིས། །སྡུག་བསྔལ་ཕུང་པོས་སྡུག་བསྔལ་བ། །ཕྱིས་མི་
[048-293a3] འབྱུང་བ་འཇིགས་མེད་ཀྱི། །གྲོང་ཁྱེར་འདིར་ནི་ངས་ཕྱིན་ཏོ་།ངས་འདིར་ནང་གི་དགྲ་ཆེན་པོ། །ཁྱབ་པ་དེ་དག་རྗེས་སུ་རྟོགས་།རྟོགས་ནས་རབ་ཏུ་བསྲེགས་ཏེ་ངས། །དེ་དག་ཡང་
[048-293a4] བྱུང་གནས་མེད་བྱས། །བདུད་རྩིའི་དོན་དུ་བསྐལ་པ་ནི། །བྱེ་བ་ཁྲག་ཁྲིག་རང་གི་ཤ་མིག་དང་རིན་ཆེན་མང་བཏང་བ། །དེ་འདིར་ང་ཡིས་རྗེས་སུ་རྟོགས། །སྔོན་གྱི་རྒྱལ་བ་དཔག་
[048-293a5] མེད་པས། །གང་སངས་རྒྱས་དེ་ངས་འདིར་རྟོགས། །གང་གི་སྙན་པ་ཉམས་དགའ་བ། །སྒྲ་ནི་འཇིག་རྟེན་རྣམས་སུ་གྲགས། །རྟེན་ནས་བྱུང་བའི་འགྲོ་བ་སྟོང། །སེམས་ཀྱི་སྐད་ཅིག་
[048-293a6] གཅིག་ལ་འཇིག་སྨིག་རྒྱུ་དྲི་ཟའི་གྲོང་ཁྱེར་འདྲ། །དེ་འདིར་ང་ཡིས་རྗེས་སུ་རྟོགས། །གང་གིས་ལག་པའི་མཐིལ་དུ་ནི། །ཤིང་ཏོག་བཞག་བཞིན་འཇིག་རྟེན་ཁམས། །ཐམས་
[048-293a7] ཅད་མཐོང་བའི་མིག་མཆོག་དེ། །ང་ཡིས་འདིར་ནི་དག་པར་བྱས་།སྔོན་གྱི་གནས་ནི་ངས་འདིར་དྲན། །རིག་པ་གསུམ་ཡང་ཐོབ་པར་གྱུར། །བསྐལ་བ་ཁྲག་ཁྲིག་དཔག་མེད་པ། །


[048-293b0] [293B] 
[048-293b1] །ལྷ་མི་ནོར་ཞིང་འདུ་ཤེས་ལོག་ཕྱིན་ཅི་ལོག་གྱུར་གང་འབར་བ། །དེ་ཡང་དེ་བཞིན་མ་ནོར་བར། །ངས་འདིར་བདུད་རྩིའི་ཉིད་ཁུ་འཐུངས། །གང་
[048-293b2] གི་དོན་དུ་སྟོབས་བཅུ་པོ། །སེམས་ཅན་ཀུན་ལ་བྱམས་པ་བསྒོམས། །བྱམས་པའི་སྟོབས་ཀྱིས་རྒྱལ་གྱུར་ནས། །ངས་འདིར་བདུད་རྩིའི་ཉིང་ཁུ་འཐུངས། །གང་གི་དོན་དུ་སྟོབས་
[048-293b3] བཅུ་པོ༑ ༑སེམས་ཅན་ཀུན་ལ་སྙིང་རྗེ་བསྒོམས། །སྙིང་རྗེའི་སྟོབས་ཀྱིས་རྒྱལ་གྱུར་ནས། །ངས་འདིར་བདུད་རྩིའི་ཉིང་ཁུ་འཐུངས་།གང་གི་དོན་དུ་སྟོབས་བཅུ་པོ། །སེམས་
[048-293b4] ཅན་ཀུན་ལ་དགའ་བ་བསྒོམས། །དགའ་བའི་སྟོབས་ཀྱིས་རྒྱལ་གྱུར་ནས་།ངས་འདིར་བདུད་རྩིའི་ཉིང་ཁུ་འཐུངས། །གང་གི་དོན་སྟོབས་བཅུ་པོ། །བསྐལ་པ་ཁྲག་ཁྲིག་བཏང་སྙོམས་
[048-293b5] བསྒོམས། །བཏང་སྙོམས་འདི་ཡི་སྟོབས་ཀྱིས་རྒྱལ། །ངས་འདིར་བདུད་རྩིའི་ཉིང་ཁུ་འཐུངས། །སྟོབས་བཅུ་གངྒཱའི་བྱེ་མ་བས། །རབ་ཏུ་མང་བས་གང་གསོལ་པ། །སྔོན་རྒྱལ་སེངྒེས་
[048-293b6] སྔོན་གསོལ་བ། །བདུད་རྩིའི་ཉིད་ཁུ་ངས་འདིར་འཐུངས། །རྒ་ཤི་མཐའ་མར་མ་ཕྱིན་པར། །སྐྱིལ་མོ་ཀྲུང་ནི་མི་གཞིག་ཅེས། །སྡེར་བཅས་པ་ཡི་བདུད་མདུན་འདིར། །ང་ཡིས་ཚིག་ནི་
[048-293b7] གང་སྨྲས་པ། །ཡེ་ཤེས་རྡོ་རྗེ་བརྟན་འབར་བྱས། །ང་ཡིས་མ་རིག་པ་ཡང་བཅོམ། །སྟོབས་བཅུ་ཉིད་ནི་ཐོབ་པར་གྱུར། །དེ་ལྟ་བས་ན་སྐྱིལ་ཀྲུང་གཞིག་ང་ཡིས་དགྲ་བཅོམ་ཉིད་


[048-294a0] [294A] 
[048-294a1] ༄༅། །ཐོབ་སྟེ༑ ༑ང་ཡི་ཟག་པ་མ་ལུས་ཟད། །བདུད་ཀྱི་སྡེ་ཡང་བཅོམ་པར་གྱུར། །དེ་ལྟ་བས་ན་སྐྱིལ་ཀྲུང་གཞིག་སྒྲིབ་པ་ལྔ་ཡི་སྒོ་གླེགས་རྣམས། །ང་ཡིས་
[048-294a2] འདིར་ནི་ཐམས་ཅད་བཅག་སྲེད་པའི་འཁྲི་ཤིང་རྣམས་ཀྱང་བཅད་།ང་འདིར་སྐྱིལ་མོ་ཀྲུང་གཞིག་གོ་དེ་ནས་མི་ཡི་ཟླ་བ་དེ། །དལ་གྱིས་གདན་ལས་བཞེངས་ནས་སུ། །དབང་
[048-294a3] བསྐུར་ཆེན་པོ་བཞེས་ནས་ནི། །སེངྒེའི་གདན་ལ་བཞུགས་པར་གྱུར་།ལྷ་ཚོགས་རྣམས་ཀྱིས་རིན་ཆེན་སྣོད། །སྟེང་ནས་སྤོས་ཆུ་སྣ་ཚོགས་ཀྱིས། །སྟོབས་བཅུ་ཡོན་ཏན་
[048-294a4] མཐར་ཕྱིན་པ། །འཇིག་རྟེན་རྩ་ལག་སྐུ་ཡང་བསིལ། །བྱེ་བ་ཁྲག་ཁྲིག་ལྷ་རྣམས་དགེ་ལྷ་མོ་ཁྲག་ཁྲིག་ལྷན་ཅིག་ཏུ། །ཀུན་ནས་རོལ་མོ་སྟོང་དག་གིས། །མཆོད་པ་གཞལ་
[048-294a5] དུ་མེད་པ་བྱེད། །དེ་ལྟར་ལྷ་ཡི་བུ་དག་ནི། །ས་ཡི་སྙིང་པོར་ཞག་བདུན་དུ། །རྒྱལ་བའི་སྐྱིལ་ཀྲུང་མ་བཤིག་པ། །རྒྱུར་བཅས་རྐྱེན་བཅས་གཞི་དང་བཅས། །དགེ་སློང་དག། དེ་
[048-294a6] ལྟར་བྱང་ཆུབ་མངོན་པར་རྫོགས་པར་སངས་རྒྱས་པའི་དེ་བཞིན་གཤེགས་པ་ངས་འདིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་
[048-294a7] སོ༑ ༑ངས་འདིར་ཐོག་མ་མེད་པའི་སྐྱེ་བ་དང། རྒ་བ་དང། འཆི་བའི་སྡུག་བསྔལ་མཐར་ཕྱུང་ངོ་ཞེས་ཞག་བདུན་པ་དང་པོ་ལ་གདན་དེ་ཉིད་ལ་བཞུགས་སོ། །ཞག་བདུན་པ་


[048-294b0] [294B] 
[048-294b1] ཆེན་པོའི་འཇིག་རྟེན་གྱི་ཁམས་ཀྱི་བར་དུ་རྒྱང་རིང་དུ་འཆག་པས་འཆག་གོ་ཞག་བདུན་པ་གསུམ་པའི་ཚེ་ནི་དེ་བཞིན་
[048-294b2] གཤེགས་པ་ངས་འདིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཐོག་མ་མེད་པའི་སྐྱེ་བ་དང། རྒ་བ་དང། འཆི་བའི་སྡུག་བསྔལ་
[048-294b3] མཐར་ཕྱུང་ངོ༑ ཞེས་བྱང་ཆུབ་ཀྱི་སྙིང་པོ་ལ་སྤྱན་མི་འཛུམ་པར་གཟིགས་སོ། །ཞག་བདུན་པ་བཞི་པའི་ཚ་ནི་དེ་བཞིན་གཤེགས་པ་ཤར་གྱི་རྒྱ་མཚོ་ནས་ནུབ་ཀྱི་རྒྱ་མཚོའི་བར་དུ་མི་
[048-294b4] རིང་བའི་འཆག་པས་འཆག་གོ།། །འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོར། །བམ་པོ་བཅུ་དྲུག་པ། །དེ་ནས་བདུད་སྡིག་ཅན་དེ་བཞིན་གཤེགས་པ་ག་ལ་བ་དེར་
[048-294b5] སོང་སྟེ་ཕྱིན་ནས་དེ་བཞིན་གཤེགས་པ་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། ང་ཡོངས་སུ་མྱ་ངན་ལས་འདའ་བའི་དུས་ལ་བབ་ལགས་ཀྱི། བཅོམ་ལྡན་འདས། ཡོངས་
[048-294b6] སུ་མྱ་ངན་ལས་འདའ་བར་གསོལ། །བདེ་བར་གཤེགས་པ། ཡོངས་སུ་མྱ་ངན་ལས་འདའ་བར་གསོལ། དགེ་སློང་དག། དེ་སྐད་ཅེས་གསོལ་བ་དང་དེ་བཞིན་གཤེགས་པས་
[048-294b7] བདུད་སྡིག་ཅན་ལ་འདི་སྐད་ཅེས་བཀའ་སྩལ་ཏོ། །སྡིག་ཅན། ངའི་དགེ་སློང་གནས་བརྟན་གནས་བརྟན། དུལ་བ། གསལ་བ། བྱང་བ། བག་ཚ་བ་མེད་པ། མང་དུ་ཐོས་པ། ཆོས་


[048-295a0] [295A] 
[048-295a1] ༄༅། །ཀྱི་རྗེས་སུ་མཐུན་པའི་ཆོས་ལ་ཞུགས་པ། བདག་ཉིད་སློབ་དཔོན་དུ་སྒྲོག་པ་དང། ཕས་ཀྱི་རྒོལ་བ་བྱུང་བ་རྣམས་ཆོས་དང་མཐུན་པས་ཚར་བཅད་དེ་
[048-295a2] དད་པར་བྱས་ནས་ཆོ་འཕྲུལ་དང་བཅས་པའི་ཆོས་སྟོན་པར་ནུས་པ་དག་མ་བྱུང་གི་བར་དེ་སྲིད་དུ་ང་ཡོངས་སུ་མྱ་ངན་ལས་མི་འདའོ། །སྡིག་ཅན། ངས་འཇིག་རྟེན་དུ་སངས་རྒྱས་དང་
[048-295a3] ཆོས་དང། དགེ་འདུན་གྱི་སྒྲ་བཞག་པར་མ་གྱུར་པ་དང། བྱང་ཆུབ་སེམས་དཔའ་དཔག་ཏུ་མེད་པ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་མ་གྱུར་གྱི་
[048-295a4] བར་དེ་སྲིད་དུ་ང་ཡོངས་སུ་མྱ་ངན་ལས་མི་འདའོ། །སྡིག་ཅན་ངའི་འཁོར་བཞི་པོ་དུལ་བ། གསལ་བ། བྱང་བ། བག་ཚ་བ་མེད་པ་ནས་ཆོ་འཕྲུལ་དང་བཅས་པའི་ཆོས་སྟོན་པའི་
[048-295a5] བར་དུ་ནུས་པ་དག་བྱུང་བར་མ་གྱུར་གྱི་བར་དུ། དེ་སྲིད་དུ་ང་ཡོངས་སུ་མྱ་ངན་ལས་མི་འདའོ། །དེ་ནས་བདུད་སྡིག་ཅན་གྱིས་ཚིག་དེ་སྐད་ཐོས་ནས་སྡུག་བསྔལ་ཞིང་ཡིད་མི་བདེ་སྟེ་
[048-295a6] ཕྱོགས་གཅིག་ཏུ་སོང་ནས་འདུག་སྟེ་མགོ་སྨད་ནས་མདས་ས་ལ་རི་མོ་འབྲི་ཞིང་བདག་གི་ཡུལ་ལས་འདས་སོ་སྙམ་དུ་སེམས་པར་གྱུར་ཏོ། །དེ་ནས་བདུད་ཀྱི་བུ་མོ་དགའ་བ་དང་
[048-295a7] མི་དགའ་མ་དང། སྲེད་མ་གསུམ་གྱིས་བདུད་སྡིག་ཅན་ལ་ཚིགས་སུ་བཅད་དེ་སྨྲས་པ། ཡབ་ཅིག་ཇི་ལྟར་ཐུགས་མི་དགྱེས། །མི་དགྱེས་གང་ལགས་བཀའ་སྩོལ་དང། །འདོད་ཆགས་


[048-295b0] [295B] 
[048-295b1] །གླང་པོ་བཞིན་དུ་དགུག་པར་བགྱི་།བཀུག་ནས་དེ་ནི་མྱུར་དུ་ཡང། །ཁྱོད་ཀྱི་དབང་དུ་འགྱུར་བར་བགྱི་།དེ་ལྟར་ཐུགས་ངན་འོ་བརྒྱལ་འོར། །དགྱེས་པ་རྒྱ་ཆེན་
[048-295b2] བརྙེས་པར་འགྱུར། །བདུད་ཀྱིས་སྨྲས་པ། འཇིག་རྟེན་དགྲ་བཅོམ་བདེ་བར་གཤེགས། །འདོད་ཆགས་དབང་དུ་དེ་མི་འགྲོ། ང་ཡི་ཡུལ་ལས་ཤིན་ཏུ་འདས། །དེ་བས་ང་ནི་མྱ་ངན་
[048-295b3] ཆེ༑ ༑དེ་ནས་དེ་དག་གིས་དེ་བཞིན་གཤེགས་པའི་མཐུ་བྱང་ཆུབ་སེམས་དཔའ་མཛད་པ་སྔ་ནས་ཀྱང་ཤེས་མོད་ཀྱི། བུད་མེད་ཀྱི་མི་བརྟན་པས་ཕའི་ཚིག་མ་མཉན་ཏེ། བུ་གཅིག་
[048-295b4] བཙས་ཙམ་གྱི་ན་ཚོད་ཀྱིས་དར་ལ་བབ་པར་བསྒྱུར་ནས་མིག་གིས་མི་རྩོལ་བར་བྱ་བའི་ལས་ཀྱི་ཕྱིར་དེ་བཞིན་གཤེགས་པའི་གན་དུ་དོང་བ་དང། དེ་བཞིན་གཤེགས་པས་དེ་དག་
[048-295b5] ཡིད་ལ་མ་མཛད་པར་དེ་དག་རྒ་བས་འཁོགས་པར་བྱིན་གྱིས་བརླབས་སོ། །དེ་ནས་དེ་དག་ཕའི་གན་དུ་སོང་སྟེ་འདི་སྐད་ཅེས་སྨྲས་སོ་།དེ་ནི་ཆགས་པས་མི་བཀྲི་སྟེ། །ང་ཡི་ཡུལ་ལས་
[048-295b6] ཤིན་ཏུ་འདས། །དེ་བས་མྱ་ངན་ང་ཆེ་ཞེས། །ཡབ་ཀྱིས་བདག་ཅག་གསུངས་པ་མེད། །གཽ་ཏ་མ་ནི་བརླག་པའི་ཕྱིར། །བདག་ཅག་རྣམས་ཀྱིས་གང་སྤྲུལ་པ། །གཟུགས་ལ་གལ་ཏེ་དེ་ལྟ་
[048-295b7] ན༑ ༑དེ་ཡིས་དེ་སྙིང་འགས་པར་འགྱུར། །ཡབ། བདག་ཅག་གི་ལུས་རྒ་བས་འཁོགས་པ་འདི་མ་མཆིས་པར་མཛད་དུ་གསོལ། །བདུད་ཀྱིས་སྨྲས་པ། གང་ཞིག་སངས་རྒྱས་བྱིན་གྱིས་


[048-296a0] [296A] 
[048-296a1] ༄༅། །བརླབས་ནི་གཞན་དུ་སྒྱུར་བར་བྱེད་ནུས་པ། །རྒྱུ་དང་མི་རྒྱུ་དག་གི་འཇིག་རྟེན་དག་ན་མི་དེ་ངས་མ་མཐོང། །མྱུར་དུ་སོང་སྟེ་ཐུབ་པ་དེ་ལས་རང་བྱས་ཉས་པ་ཤོགས་
[048-296a2] ཤིག་དང། །དེ་ནི་ཁྱེད་ཀྱི་བསམ་པ་བཞིན་དུ་སྔོན་གྱི་ལུས་སུ་བསྒྱུར་བར་འགྱུར། །དེ་ནས་དེ་དག་དོང་སྟེ་བདག་ཅག་གིས་བཅོམ་ལྡན་འདས་ལ་སྐུ་བརྙས་བགྱི་བར་བསམ་པས། བཅོམ་
[048-296a3] ལྡན་འདས། ཇི་ལྟར་བྱིས་པ་རྣམས་དང། ཇི་ལྟར་གླེན་པ་རྣམས་དང། ཇི་ལྟར་མི་གསལ་བ་མི་མཁས་ཤིང་མ་འཚལ་བ་རྣམས་ལྟར་བདག་ཅག་ནོངས་པ་ཅན་དུ་གཟུང་དུ་གསོལ།།
[048-296a4] བདེ་བར་གཤེགས་པ། བདག་ཅག་ནོངས་པ་ཅན་དུ་གཟུང་དུ་གསོལ། ཞེས་དེ་བཞིན་གཤེགས་པ་ལ་བཟོད་པར་གསོལ་ཏོ། །དེ་ནས་དེ་བཞིན་གཤེགས་པས་དེ་དག་ལ་ཚིགས་སུ་
[048-296a5] བཅད་པས་བཀའ་སྩལ་པ། སེན་མོས་རི་ལ་བྲུ་བ་དང། །སོ་ཡིས་ལྕགས་ནི་བཅའ་བ་དང། །མགོ་ཡིས་རི་ནི་དབུག་པ་དང། །གཏིང་མི་དཔོག་ལ་དཔོག་པར་འདོད། །དེ་ལྟ་བས་ན་
[048-296a6] བུ་མོ་ཁྱེད་ཉེས་པ་ཅན་དུ་ངས་གཟུང་ངོ། །དེ་ཅིའི་ཕྱིར་ཞེ་ན་གང་ཉེས་པ་ལ་ཉེས་པར་མཐོང་ནས་འཆགས་ཤིང་ཕྱིན་ཆད་ཀྱང་སྡོམ་པར་བྱེད་པ་དེ་ནི་འཕགས་པའི་ཆོས་འདུལ་
[048-296a7] བ་ལ་འཕེལ་བར་འགྱུར་རོ། །དགེ་སློང་དག། གཞག་བདུན་པ་ལྔ་པ་ཞག་བདུན་ཡུལ་ངན་ཆེན་པོ་བྱུང་བའི་ཚེ་ན་དེ་བཞིན་གཤེགས་པ་ཀླུའི་རྒྱལ་པོ་བཏང་བཟུང་གི་གནས་ན་


[048-296b0] [296B] 
[048-296b1] །དེ་ནས་ཀླུའི་རྒྱལ་པོ་བཏང་བཟུང་བཅོམ་ལྡན་འདས་ཀྱི་སྐུ་ལ་གྲང་བ་དང། རླུང་གིས་ཕོག་ཏུ་འོང་ངོ་ཞེས་རང་གི་གནས་ནས་བྱུང་སྟེ། ལུས་ཀྱིས་དེ་བཞིན་གཤེགས་པའི་སྐུ་
[048-296b2] ལ་ལན་བདུན་དུ་དཀྲིས་ནས་མགོའི་གདེངས་ཀ་རྣམས་ཀྱིས་བཀབ་བོ་།བཅོམ་ལྡན་འདས་ཀྱི་སྐུ་ལ་གྲང་བ་དང། རླུང་གིས་ཕོག་ཏུ་འོང་ངོ་ཞེས་ཤར་ཕྱོགས་ནས་ཀྱང་ཀླུའི་རྒྱལ་པོ་གཞན་
[048-296b3] མང་དུ་ལྷགས་ཏེ། དེ་བཞིན་གཤེགས་པའི་སྐུ་ལ་ལུས་རྣམས་ཀྱིས་ལན་བདུན་དུ་དཀྲིས་ནས་མགོའི་གདེངས་ཀ་རྣམས་ཀྱིས་བཀའ་བོ། །ཤར་ཕྱོགས་ནས་ཇི་ལྟ་བ་བཞིན་དུ་བཅོམ་ལྡན་
[048-296b4] འདས་ཀྱི་སྐུ་ལ་གྲང་བ་དང། རླུང་གིས་ཕོག་ཏུ་འོང་ངོ་ཞེས་ལྷོ་དང། ནུབ་དང། བྱང་ཕྱོགས་ནས་ཀྱང་ཀླུའི་རྒྱལ་པོ་རྣམས་ལྷགས་ནས་དེ་བཞིན་གཤེགས་པའི་སྐུ་ལ་ལུས་རྣམས་ཀྱིས་
[048-296b5] ལན་བདུན་དུ་དཀྲིས་ཏེ་མགོའི་གདེངས་ཀ་རྣམས་ཀྱིས་བཀབ་བོ། །ཀླུའི་རྒྱལ་པོའི་ལུས་ཀྱི་ཕུང་པོ་དེ་ནི་རིའི་དབང་པོ་ལྷུན་པོ་ལྟར་མཐོང་པོར་གནས་པར་གྱུར་ཏོ། །ཀླུའི་རྒྱལ་པོ་དེ་
[048-296b6] དག་གིས་ཀྱང་ཇི་ལྟར་ཉིན་བདུན་མཚན་བདུན་དུ་དེ་བཞིན་གཤེགས་པའི་སྐུ་ལ་རེག་པར་གྱུར་པ་དེ་ལྟ་བུའི་བདེ་བ་དེ་དག་གིས་སྔོན་ནམ་ཡང་མ་རྙེད་དོ། །དེ་ནས་ཞག་བདུན་འདས་ནས་
[048-296b7] ཀླུའི་རྒྱལ་པོ་དེ་དག་གི་ཡུལ་ངན་མེད་པར་ཤེས་ཏེ། དེ་བཞིན་གཤེགས་པའི་སྐུ་ལས་ལུས་བཀྲོལ་ནས་དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ཏེ་ལན་གསུམ་


[048-297a0] [297A] 
[048-297a1] ༄༅། །བསྐོར་བ་བྱས་ནས་རང་རང་གི་གནས་སུ་དོང་ངོ། །ཀླུའི་རྒྱལ་པོ་བཏང་བཟུང་ཡང་དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ཏེ་ལན་གསུམ་
[048-297a2] བསྐོར་བ་བྱས་ནས་རང་གི་གནས་སུ་ཞུགས་སོ། །ཞག་བདུན་པ་དྲུག་པའི་ཚེ་ན་དེ་བཞིན་གཤེགས་པ་ཀླུའི་རྒྱལ་པོ་བཏང་བཟུང་གི་གནས་ནས་ཤིང་ནྱ་གྲོ་དྷ་སྐྱོང་གི་དྲུང་དུ་
[048-297a3] བཞུད་དོ། །ཀླུའི་རྒྱལ་པོ་བཏང་བཟུང་གི་གནས་དང། ཤིང་ནྱ་གྲོ་དྷ་སྐྱོང་གི་བར་དུ་ཀླུང་ནཻ་རཉྫ་ནའི་དོགས་སུ་དཔྱོད་པ་པ་དང། ཀུན་ཏུ་རྒྱུ་དང། ཉན་ཐོས་རྒན་པོ་དང། གཽ་ཏ་མ་
[048-297a4] དང། གཅེར་བུ་པ་དང། ཀུན་ཏུ་འཚོ་བ་པ་ལ་སོགས་པས་དེ་བཞིན་གཤེགས་པ་མཐོང་ནས་བཅོམ་ལྡན་འདས་གཽ་ར་མས་ཞག་བདུན་པ་ཡུལ་ངན་ཆེན་པོའི་དུས་འདི་བདེ་བས་
[048-297a5] བདེ་བར་འདས་པར་བྱས་སམ་ཞེས་འཛེར་ཏོ། །དགེ་སློང་དག་དེ་ནས་དེ་བཞིན་གཤེགས་པས་དེའི་ཚེ་ཆེད་དུ་བརྗོད་པ་འདི་ཆེད་དུ་བརྗོད་དོ། །ཆོས་ཐོས་པ་དང་མཐོང་བ་དང། །དབེན་
[048-297a6] པར་དགའ་བ་བདེ་བ་ཡིན། །སྲོག་ཆགས་འབྱུང་པོ་རྣམས་ལ་བསྡམས་།གནོད་པ་མི་བྱེད་འཇིག་རྟེན་བདེ། །སྡིག་པ་རྣམས་ལས་རབ་འདས་པ་།འདོད་ཆགས་བྲལ་བ་འཇིག་
[048-297a7] རྟེན་བདེ། །ང་སྙམ་ང་རྒྱལ་གང་འདུལ་བ། །དེ་ནི་མཆོག་ཏུ་བདེ་བ་ཡིན། །དགེ་སློང་དག་དེ་བཞིན་གཤེགས་པས་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་


[048-297b0] [297B] 
[048-297b1] སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་ཀྱིས་འཇིག་རྟེན་ཀུན་ཏུ་འབར་ཞིང་རབ་ཏུ་འབར་བར་གཟིགས་ནས་དེའི་ཚེ་བཅོམ་ལྡན་འདས་ཀྱིས་
[048-297b2] ཆེད་དུ་བརྗོད་པ་འདི་ཆེད་དུ་བརྗོད་དོ། །སྒྲ་རེག་རོ་དང་གཟུགས་དང་དྲི་རྣམས་ཀྱིས། །འཇིག་རྟེན་འདི་ནི་ཀུན་ཏུ་གདུངས་པར་གྱུར་།སྲིད་པས་འཇིགས་ཀྱང་སྲིད་པའི་སྲེད་པ་ཡིས། །ཕྱི་
[048-297b3] ཞིང་སྲིད་པ་ཚོལ་བར་བྱེད་པ་ཡིན། །ཞག་བདུན་པ་བདུན་པའི་ཚེ་ནི་དེ་བཞིན་གཤེགས་པ་ཤིང་སྒྲོལ་རྒྱུའི་དྲུང་དུ་བཞུགས་སོ་།དེའི་ཚེ་བྱང་ཕྱོགས་པའི་ཚོང་པ་ག་གོན་དང་བཟང་
[048-297b4] པོ་ཞེས་བྱ་བ་མཁས་པ་གསལ་བ་སྤུན་གཉིས་རྙེད་པ་ཆེན་པོ་རྙེད་ནས་ཟོད་རྣམ་པ་མང་པོ་ཐོགས་ཏེ་འགྲོན་པ་ཕལ་པོ་ཆེ་དང། ཤིང་རྟ་ཤིན་ཏུ་གང་བ་ལྔ་བརྒྱ་དང་ལྷན་ཅིག་ཏུ་ལྷོ་
[048-297b5] ཕྱོགས་ནས་བྱང་ཕྱོགས་སུ་དོང་ངོ། །དེ་གཉིས་ལ་གླང་བུ་ཅང་ཤེས་ལེགས་སྐྱེས་དང། གྲགས་པ་ཞེས་བྱ་བ་གཉིས་ཡོད་དོ། །དེ་གཉིས་ལ་ཐོགས་པའི་འཇིགས་པ་མེད་དེ། གང་དུ་
[048-297b6] གླང་བུ་གཞན་མི་ཐར་པ་དེར་དེ་གཉིས་གཏོང་ངོ། །གང་དུ་མདུན་རོལ་ན་འཇིགས་པ་ཡོད་པ་དེར་དེ་གཉིས་ཕུར་པ་ལ་བཏགས་པ་བཞིན་དུ་འདུག་གོ་དེ་གཉིས་ལ་ལྕག་གིས་མི་འཇུའི། མེ་
[048-297b7] ཏོག་ཨུཏྤ་ལ་སྦར་གང་ངམ། སྣ་མའི་མེ་ཏོག་གི་ཕྲེང་བས་དེ་གཉིས་འདེད་དོ། །ཤིང་སྒྲོལ་རྒྱུ་དང་ཉེ་བ་ཞིག་ཏུ་ཤིང་འོ་མ་ཅན་གྱི་ནགས་ན་གནས་པའི་ལྷ་མོས་བྱིན་གྱི་རླབས་ཀྱིས་བྱིན་གྱིས་


[048-298a0] [298A] 
[048-298a1] ༄༅། །བརླབས་པས་དེ་དག་གི་ཤིང་རྟ་དེ་དག་ཐམས་ཅད་མི་འགྲོ་སྟེ། འབྲེང་བ་ལ་སོགས་པ་ཤིང་རྟའི་ཆ་རྐྱེན་ཐམས་ཅད་ཀྱང་ཆད་གྲུགས་སོ། །ཤིང་རྟའི་
[048-298a2] འཕང་ལོ་རྣམས་ཀྱང་ལྟེ་བ་ལ་ཐུག་པར་སའི་ནང་དུ་ནུབ་སྟེ་ཐམས་ཅད་ཀྱིས་རབ་ཏུ་བསྒྲིམས་ཀྱང་ཤིང་རྟ་དེ་དག་འགྲོ་བར་མ་གྱུར་ནས་ཁ་ཅིག་ངོ་མཚར་དང། སྐྲག་པར་གྱུར་
[048-298a3] ཏེ༑ ཤིང་རྟ་འདི་དག་ཐང་ལའང་ཐོགས་པར་གྱུར་པ་འདི་ལ་རྒྱུ་ནི་ཅི་ཞིག་ཡོད། འདིའི་འགྱུར་བ་ནི་ཅི་ཞིག་ཡིན་སྙམ་ནས་དེ་དག་གིས་གླང་བུ་ལེགས་སྐྱེས་དང། གྲགས་
[048-298a4] པ་དེ་གཉིས་འདྲེན་དུ་བཅུག་སྟེ། མེ་ཏོག་ཨུཔྟ་ལ་སྦར་གང་དང་སྣ་མའི་མེ་ཏོག་གི་ཕྲེང་བས་བདས་ཀྱང་འགྲོ་བར་མ་གྱུར་ནས་དེ་དག་འདི་སྙམ་དུ་སེམས་ཏེ། གང་གི་ཕྱིར་
[048-298a5] འདི་གཉིས་ཀྱང་མི་འགྲོ་བ་ལས་མདུན་ན་འཇིགས་པ་འགའ་ཞིག་འབྱུང་དུ་གདོན་མི་ཟའོ་སྙམ་ནས་དེ་དག་གིས་ས་འཁྲུ་བ་རྟ་པ་དག་སྔར་བཏང་ངོ། །ས་འཁྲུ་བ་རྟ་པ་རྣམས་སླར་
[048-298a6] ལོག་ནས་འཇིགས་པ་ཅིའང་མེད་ཅེས་སྨྲས་སོ། །ལྷ་མོ་དེས་ཀྱང་རང་གི་གཟུགས་བསྟན་ནས་མ་འཇིགས་ཤིག་ཅེས་དབུགས་ཕྱུང་ངོ། །གླང་བུ་དེ་གཉིས་ཀྱིས་ཀྱང་དེ་བཞིན་གཤེགས་
[048-298a7] པ་ག་ལ་བ་དེ་ལོགས་སུ་ཤིང་རྟ་དྲངས་པ་དང། དེ་དག་གིས་དེ་བཞིན་གཤེགས་པ་མེ་ལྟར་རབ་ཏུ་འབར་བ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱི་མཚན་གྱིས་ལེགས་པར་


[048-298b0] [298B] 
[048-298b1] ཉི་མ་ཤར་ནས་རིང་པོར་མ་ལོན་པ་ལྟ་བུ་དཔལ་གྱིས་འབར་བ་མཐོང་ངོ། །མཐོང་ནས་ཀྱང་དེ་དག་ངོ་མཚར་དུ་གྱུར་ཏེ། འདི་ཅི་ཞིག། ཚངས་པ་འདིར་ཕྱིན་ཏམ། འོ་ན་ཏེ་ལྷའི་
[048-298b2] དབང་པོ་བརྒྱ་བྱིན་ནམ། འོན་ཏེ་རྣམ་ཐོས་ཀྱི་བུའམ། འོན་ཏེ་ཉི་མ་དང་ཟླ་བའམ། འོན་ཏེ་རིའི་ལྷ་འགའ་ཞིག་གམ། རླུང་གི་ལྷ་ཞིག་སྙམ་མོ། །དེ་ནས་དེ་བཞིན་གཤེགས་པས་ན་
[048-298b3] བཟའ་ངུར་སྨྲིག་རྣམས་བསྟན་ཏོ། །དེ་ནས་དེ་དག་གིས་ངུར་སྨྲིག་བགོས་པ་འདི་ནི་རབ་ཏུ་བྱུང་བ་ཡིན་གྱི། བདག་ཅག་འཇིགས་པ་མེད་དོ་ཞེས་སྨྲས་ཏེ། དེ་དག་དད་པ་ཐོབ་ནས་ཡང་
[048-298b4] ཕན་ཚུན་དུ་སྨྲས་པ། རབ་ཏུ་བྱུང་བ་འདི་ནི་དུས་སུ་ཟ་བ་ཡིན་ན། ཅུང་ཟད་ཅི་ཡོད། སྨྲས་པ། སྦྲང་རྩི་དང། སྐྱོ་མ་དང། བུ་རམ་ཤིང་བཤུས་པ་ཡོད་དོ། །དེ་དག་གིས་སྦྲང་རྩི་དང་
[048-298b5] སྐྱོ་མ་དང། བུ་རམ་ཤིང་བཤུས་པ་ཁྱེར་ནས་དེ་བཞིན་གཤེགས་པ་ག་ལ་བ་དེར་དོང་སྟེ་ཕྱིན་པ་དང༑ དེ་བཞིན་གཤེགས་པའི་ཞབས་ལ་མགོ་པོས་ཕྱག་འཚལ་ཏེ་ལན་གསུམ་བསྐོར་བ་
[048-298b6] བྱས་ནས་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་ཀྱང་དེ་དག་གིས་དེ་བཞིན་གཤེགས་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ལ་ཐུགས་
[048-298b7] བརྩེ་བར་དགོངས་ཏེ་སྤྱན་གཟིགས་འདི་བཞེས་སུ་གསོལ། །དགེ་སློང་དག་།དེ་ནས་དེ་བཞིན་གཤེགས་པ་འདི་སྙམ་དུ་དགོངས་ཏེ། བདག་གིས་ལག་པས་འདི་བླངས་ན་ནི་མ་ལེགས་ན་


[048-299a0] [299A] 
[048-299a1] ༄༅། །སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱིས་སྣོད་ཇི་ལྟ་བུས་བཞེས་སྙམ་ནས་མཁྱེན་པ་འཇུག་པར་གྱུར་ཏོ་།དགེ་སློང་དག་དེ་ལྟར་དེ་བཞིན་
[048-299a2] གཤེགས་པའི་སྐབས་ཀྱི་དུས་ལ་བབ་པར་རིག་ནས་སྐད་ཅིག་དེ་ཉིད་ལ་ཕྱོགས་བཞི་ནས་རྒྱལ་པོ་ཆེན་པོ་བཞི་གསེར་གྱི་ལྷུང་བཟེད་བཞི་ཐོགས་ཏེ་ལྷགས་ནས་དེ་བཞིན་གཤེགས་
[048-299a3] པ་ལ་བཅོམ་ལྡན་འདས། བདག་ཅག་ལ་ཐུགས་བརྩེ་བར་དགོངས་ཏེ་གསེར་གྱི་ལྷུང་བཟེད་བཞི་པོ་འདི་དག་བཞེས་སུ་གསོལ་ཞེས་ཕུལ་ལོ། །དེ་དག་དགེ་སྦྱོང་གི་ཆ་མ་ཡིན་པར་དགོངས་
[048-299a4] ནས་དེ་བཞིན་གཤེགས་པས་མ་བཞེས་སོ། །དེ་བཞིན་དུ་དངུལ་གྱི་བཞི་དང། བཻ་ཌཱུརྱ་དང། ཤེལ་དང། སྦུག་དང། རྡོའི་སྙིང་པོ་ལས་བྱས་པ་བཞི་བཞི་དང། རིན་པོ་ཆེ་ཐམས་ཅད་
[048-299a5] ལས་བྱས་པའི་ལྷུང་བཟེད་བཞི་ཐོགས་ཏེ་དེ་བཞིན་གཤེགས་པ་ལ་ཕུལ་ནའང་དགེ་སྦྱོང་གི་ཆ་མ་ཡིན་པར་དགོངས་ཏེ། དེ་བཞིན་གཤེགས་པས་མ་བཞེས་སོ། །དགེ་སློང་དག་
[048-299a6] དེ་ནས་དེ་བཞིན་གཤེགས་པས་ཡང་འདི་སྙམ་དུ་དགོངས་ཏེ། སྔོན་གྱི་དེ་བཞིན་གཤེགས་པ་རྣམས་ཀྱིས་ལྷུང་བཟེད་རྣམ་པ་ཅི་འདྲ་བ་དག་གིས་བཞེས་སྙམ་དགོངས་ན། རྡོའི་
[048-299a7] ལྷུང་བཟེད་རྣམས་ཀྱིས་བཞེས་བར་མཁྱེན་ནས་དེ་བཞིན་གཤེགས་པས་དེ་ལྟ་བུའི་ཐུགས་བསྐྱེད་པ་དང། དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུས་རྒྱལ་པོ་ཆེན་པོ་གཞན་


[048-299b0] [299B] 
[048-299b1] གྲོགས་པོ་དག་སྔོན་པོའི་རིས་ཀྱི་ལྷའི་བུ་རྣམས་ཀྱིས་བདག་ལ་རྡོའི་ལྷུང་བཟེད་བཞི་བྱིན་བ་དང། དེ་ལ་བདག་གིས་འདི་སྙམ་དུ་བསམ་སྟེ། འདི་སྤྱད་པར་བྱའོ། །
[048-299b2] སྙམ་པ་དང། དེ་ནས་སྔོན་པོའི་རིས་ཀྱི་ལྷའི་བུ་རྣམ་པར་སྣང་བྱེད་ཅེས་བྱ་བ་དེས་བདག་ལ་འདི་སྐད་ཅེས་སྨྲས་སོ། །ཀྱེ་སྣོད་འདི་དག་སྤྱད་པར་མི་བྱ་བར། །འདི་དག་ཆོངས་ཤིག་
[048-299b3] མཆོད་རྟེན་གྲགས་པར་གྱུར། །ཤཱཀྱ་ཐུབ་ཅེས་བྱ་བའི་རྒྱལ་བ་འབྱུང། །དེ་ལ་ལྷུང་བཟེད་འདི་དག་དབུལ་བ་གྱིས། །གྲོགས་པོ་དག་གིས་ཤཱཀྱ་ཐུབ་པ་ལ། །སྣོད་དབུལ་བ་ཡི་
[048-299b4] དུས་དང་ཚོད་ལ་བབ། །གླུ་དབྱངས་དག་དང་སིལ་སྙན་སྒྲ་ཕྱུང་སྟེ། །མཆོད་པ་བྱས་ནས་ལྷུང་བཟེད་དབུལ་བར་བྱ། །སྣོད་དེ་ཆོས་ཀྱི་རང་བཞིན་མི་ཤིགས་པ། །སྣོད་འདི་རྡོ་བའི་
[048-299b5] རང་བཞིན་བཞེས་སུ་རུང། །གཞན་གྱིས་བླང་བར་བཟོད་པ་མ་ཡིན་གྱི། །ད་ནི་བདག་ཅག་དེ་དག་ལེན་དུ་དོང། །དེ་ནས་རྒྱལ་པོ་ཆེན་པོ་བཞིས་རང་གི་གཉེན་དང་འཁོར་དུ་བཅས་ཏེ་མེ་
[048-299b6] ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང་སིལ་སྙན་དང། ཕེག་རྡོབ་པ་དང། གླུ་དབྱངས་ལེན་ཅིང་རང་རང་གི་ལག་ཏུ་ལྷུང་བཟེད་དེ་དག་ཐོགས་ནས་དེ་
[048-299b7] བཞིན་གཤེགས་པ་ག་ལ་བ་དེར་སོང་སྟེ་ཕྱིན་ནས་དེ་བཞིན་གཤེགས་པ་ལ་མཆོད་པ་བྱས་ཏེ། ལྷུང་བཟེད་དེ་དག་ལྷའི་མེ་ཏོག་གིས་བཀང་ནས་དེ་བཞིན་གཤེགས་པ་ལ་ཕུལ་ལོ།།


[048-300a0] [300A] 
[048-300a1] ༄༅། །དགེ་སློང་དག་དེ་ནས་དེ་བཞིན་གཤེགས་པ་འདི་སྙམ་དུ་དགོངས་ཏེ། རྒྱལ་པོ་ཆེན་པོ་དད་པ་དང་ལྡན་པ་བཞི་པོ་འདི་དག་གིས་བདག་ལ་རྡོའི་ལྷུང་བཟེད་
[048-300a2] བཞི་ཕུལ་ན། བདག་ལ་ནི་བཞིར་མི་རུང་ལ། ཅི་སྟེ་གཅིག་གི་བླངས་ན་ནི་གསུམ་ཡང་མི་དགའ་བར་འགྱུར་ན། བདག་གིས་ལྷུང་བཟེད་བཞི་པོ་འདི་དག་བླངས་ཏེ་ལྷུང་
[048-300a3] བཟེད་གཅིག་ཏུ་བྱིན་གྱིས་བརླབ་བོ་སྙམ་མོ། །དགེ་སློང་དག་དེ་ནས་དེ་བཞིན་གཤེགས་པས་ཕྱག་གཡས་པ་བརྐྱངས་ཏེ་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་ཚིགས་སུ་བཅད་
[048-300a4] པས་བཀའ་སྩལ་པ། བདེ་བར་གཤེགས་ལ་ལྷུང་བཟེད་ཕུལ་ཅིག་དང་།ཁྱོད་ནི་ཐེག་པ་མཆོག་གི་སྣོད་དུ་འགྱུར། །ང་འདྲ་དག་ལ་ལྷུང་བཟེད་ཕུལ་བ་ནི། །དྲན་དང་བློ་གྲོས་ནམ་
[048-300a5] ཡང་ཉམས་མི་འགྱུར། །དགེ་སློང་དག་དེ་ནས་དེ་བཞིན་གཤེགས་པས་ཐུགས་བརྩེ་བར་དགོངས་ཏེ་རྒྱལ་པོ་ཆེན་པོ་རྣམ་ཐོས་ཀྱི་བུ་ལས་ལྷུང་བཟེད་བཞེས་སོ། །བཞེས་ནས་
[048-300a6] ཀྱང་རྒྱལ་པོ་ཆེན་པོ་ཡུལ་འཁོར་སྲུང་ལ་ཚིགས་སུ་བཅད་པས་བཀའ་སྩལ་པ། གང་ཞིག་དེ་བཞིན་གཤེགས་ལ་ལྷུང་བཟེད་འབུལ། །ནམ་ཡང་དྲན་དང་ཤེས་རབ་ཉམས་མི་
[048-300a7] འགྱུར༑ ༑བསིལ་དངོས་གོ་འཕང་སངས་རྒྱས་ཐོབ་བར་དུ། །བདེ་བས་བདེ་བར་དུས་རྣམས་ཟད་པར་བྱེད། །དགེ་སློང་དག་དེ་ནས་དེ་བཞིན་གཤེགས་པས་ཐུགས་བརྩེ་བར་


[048-300b0] [300B] 
[048-300b1] བཞེས་སོ། །བཞེས་ནས་ཀྱང་རྒྱལ་པོ་ཆེན་པོ་འཕགས་སྐྱེས་པོ་ལ་ཚིགས་སུ་བཅད་པས་བཀའ་སྩལ་པ། རྣམ་པར་དག་སེམས་
[048-300b2] དེ་བཞིན་གཤེགས་པ་ལ། །ཁྱོད་ཀྱིས་ཡོངས་དག་ལྷུང་བཟེད་ཕུལ་ཅིག་དང། །ཁྱོད་ཀྱི་སེམས་ནི་མྱུར་དུ་དག་པར་འགྱུར། །ལྷ་མིའི་འཇིག་རྟེན་དག་ན་བསྔགས་པར་འོས། །དགེ་སློང་
[048-300b3] དག་དེ་ནས་དེ་བཞིན་གཤེགས་པས་ཐུགས་བརྩེ་བར་དགོངས་ཏེ་རྒྱལ་པོ་ཆེན་པོ་འཕགས་སྐྱེས་པོ་ལས་ལྷུང་བཟེད་བཞེས་སོ། །བཞེས་ནས་ཀྱང་རྒྱལ་པོ་ཆེན་པོ་མིག་མི་བཟང་ལ་ཚིགས་སུ་
[048-300b4] བཅད་པས་བཀའ་སྩལ་པ། སྐྱོན་མེད་སེམས་དང་དད་པས་སྐྱོན་མེད་སྣོད། །དེ་བཞིན་གཤེགས་པ་ཚུལ་ཁྲིམས་སྐྱོན་མེད་ཅིང། །ཚུལ་སྐྱོན་མེད་ལ་རབ་ཏུ་ཕུལ་ཞིག་དང། །ཁྱོད་ཀྱི་སྦྱིན་
[048-300b5] པ་བསོད་ནམས་སྐྱོན་མེད་འགྱུར། །དགེ་སློང་དག། དེ་ལྟར་དེ་བཞིན་གཤེགས་པས་ཐུགས་བརྩེ་བར་དགོངས་ཏེ་རྒྱལ་པོ་ཆེན་པོ་མིག་མི་བཟང་ལས་ལྷུང་བཟེད་བཞེས་སོ། །བཞེས་
[048-300b6] ནས་ཀྱང་མོས་པའི་སྟོབས་ཀྱིས་ལྷུང་བཟེད་གཅིག་ཏུ་བྱིན་གྱིས་བརླབས་ཏེ། དེའི་ཚེ་ཆེད་དུ་བརྗོད་པ་འདི་ཆེད་དུ་བརྗོད་དོ། །ང་ཡིས་སྔོན་གྱི་སྲིད་པར་སྣོད་ཀྱི་རྣམས། །བཟང་བྱས་འབྲས་བུས་
[048-300b7] རབ་ཏུ་བཀང་སྟེ་བྱིན། །དེ་ནས་ལྷུང་བཟེད་དབྱིབས་ལེགས་བཞི་པོ་འདི། །རྫུ་འཕྲུལ་ཆེན་པོའི་ལྷ་བཞི་རྣམས་ཀྱིས་བྱིན། །དེ་ལ་འདི་སྐད་ཅེས་བྱ་སྟེ། བརྟན་པ་དམ་པའི་དོན་དེ་དགོངས་པ་དེ།།


[048-301a0] [301A] 
[048-301a1] ༄༅། །ཞག་བདུན་བྱང་ཆུབ་ཤིང་མཆོག་གཟིགས་ནས་ནི་།སེངྒེའི་སྟབས་འདྲ་མི་ཡི་སེངྒེ་དེ། །ས་ནི་རྣམ་པ་དྲུག་ཏུ་བསྐྱོད་ནས་བཞེངས། །གླང་པོའི་དབང་ལྟར་
[048-301a2] ཀུན་ཏུ་དལ་གྱིས་གཤེགས། །རིམ་གྱིས་སྒྲོལ་རྒྱུའི་ཤིང་གི་དྲུང་བྱོན་ནས། །ལྷུན་པོ་ལྟ་བུར་གཡོ་བ་མི་མངའ་བཞུགས། །ཐུབ་པ་བསམ་གཏན་ཏིང་ངེ་འཛིན་རྣམས་དགོངས། །
[048-301a3] དེ་ཡི་ཚེ་ན་ག་གོན་བཟང་པོ་སྦུན། །གཉིས་དང་ཚོང་པའི་ཚོགས་དང་ཤིང་རྟ་ནི། །ནོར་གྱི་གང་བ་དག་དང་ལྷན་ཅིག་ཏུ། །སཱ་ལའི་མེ་ཏོག་ནགས་ཚལ་རྒྱས་པར་ཞུགས། །དྲང་
[048-301a4] སྲོང་ཆེན་པོའི་གཟི་ཡིས་སྐད་ཅིག་ཏུ། །སྲོག་ཤིང་ཐུག་པར་འཕང་ལོ་ས་ནང་ནུབ། །དེ་དག་དེ་འདྲ་བ་ཡི་གནས་མཐོང་ནས། །ཚོང་པའི་ཚོགས་ནི་འཇིགས་པ་ཆེན་པོ་སྐྱེས། །དེ་
[048-301a5] དག་རལ་གྲི་མདའ་དང་མདུང་ཐུང་ཐོགས། །ནགས་ན་རི་དྭགས་བཞིན་དུ་སུ་ཞེས་ཚོལ། །སྤྲིན་མེད་འོད་ཟེར་སྟོད་ལྡན་འདྲ་བའི་རྒྱལ་།ཞལ་རས་སྟོན་གྱི་ཟླ་བ་འདྲ་བ་མཐོང། །ཁྲོ་བ་
[048-301a6] སྤངས་ཤིང་རྒྱགས་པ་བསལ་ནས་སུ། །མགོ་བོས་ཕྱག་འཚལ་འདི་ནི་སུ་ཞེས་དཔྱོད། །མཁའ་ལས་ལྷ་ཡིས་འདི་སྐད་ཚིག་སྨྲས་ཏེ། །འདི་ནི་སངས་རྒྱས་འཇིག་རྟེན་ཕན་དོན་མཛད། །ཉིན་
[048-301a7] བདུན་མཚན་བདུན་བཟའ་དང་བཏུང་བ་དག་ཐུགས་རྗེའི་བདག་ཉིད་འདི་ནི་མ་གསོལ་ཏོ། །གལ་ཏེ་བདག་གིས་ཉོན་མོངས་ཞི་འདོད་ན། །སྐུ་དང་ཐུགས་བསྒོམས་འདི་ལ་བཤོས་གསོལ་


[048-301b0] [301B] 
[048-301b1] དེ་དག་གིས་ནི་སྒྲ་སྙན་དེ་ཐོས་ནས། །རྒྱལ་ལ་ཕྱག་འཚལ་བསྐོར་བ་བྱས་ནས་ནི། །དགའ་ནས་དེ་དག་གྲོགས་དང་ལྷན་ཅིག་ཏུ། །རྒྱལ་ལ་བཤོས་གསོལ་བར་ནི་གྲོས་བཅད་དོ། །དགེ་
[048-301b2] སློང་དང། །དེའི་ཚེ་ཚོང་པ་ག་གོན་དང། བཟང་པོ་གཉིས་ཀྱི་བའི་ཁྱུ་མཐའ་འཁོབ་ཀྱི་འོར་ཞིག་ན་གནས་སོ། །དེ་ནས་དེའི་ཚེ་བ་དེ་དག་བཞོས་ནས་མར་གྱི་ཉིང་ཁུ་བྱུང་བར་གྱུར་ཏོ། །དེ་ནས་
[048-301b3] བ་ལང་རྫི་དེ་དག་གིས་མར་གྱི་ཉིད་ཁུ་དེ་ཁྱེར་ནས་ཚོང་པ་ག་གོན་དང། བཟང་པོ་ག་ལ་བ་དེར་སོང་སྟེ་ཕྱིན་ནས་དེ་དག་གི་ཚུལ་སྨོས་ཏེ། བཙུན་པ་དག་མཁྱེན་པར་མཛད་དུ་གསོལ། ཁྱེད་
[048-301b4] ཀྱི་བ་ཐམས་ཅད་ནི་བཞོས་ན། མར་གྱི་ཉིང་ཁུ་བྱུང་ན་འདི་ཅི་དགེ་བ་ཞིག་ལགས་སམ། འོན་ཏེ་མ་ལགས། དེ་ན་བྲམ་ཟེ་ཟས་ལ་བརྐམ་པའི་རང་བཞིན་ཅན་དག་འདི་སྐད་ཅེས་འདི་ནི་
[048-301b5] དགེ་བ་མ་ཡིན་ཏེ། བྲམ་ཟེ་རྣམས་ལ་མཆོད་སྦྱིན་ཆེན་པོ་བྱ་དགོས་སོ། ཞེས་འཛེར་ཏོ། །དགེ་སློང་དག་དེའི་ཚེ་ཚོང་པ་ག་གོན་དང་བཟང་པོ་དག་གི་ཚེ་རབས་སྔ་མའི་སྣག་གི་གཉེན་
[048-301b6] མཚམས་བྲམ་ཟེ་རྨ་བྱ་ཞེས་བྱ་བ་ཚངས་པའི་འཇིག་རྟེན་དུ་སྐྱེས་པར་གྱུར་པ་དེས་བྲམ་ཟེའི་གཟུགས་སུ་སྤྲུལ་ནས་ཚོང་པ་དེ་དག་ལ་ཚིགས་སུ་བཅད་དེ་སྨྲས་པ། ཁྱོད་ཀྱིས་སྔོན་ནི་
[048-301b7] སྨོན་བཏབ་པ། །བྱང་ཆུབ་བརྙེས་ནས་དེ་བཞིན་གཤེགས། །བདག་ཅག་རྣམས་ཀྱི་བཤོས་གསོལ་ཏེ། །ཆོས་ཀྱི་འཁོར་ལོ་བསྐོར་བར་ཤོག་སྨོན་ལམ་དེ་ནི་རྫོགས་ཟིན་གྱི། །བྱང་


[048-302a0] [302A] 
[048-302a1] ༄༅། །ཆུབ་བརྙེས་པ་དེ་བཞིན་གཤེགས། །དེ་ལ་ཞལ་ཟས་ཕུལ་ཅིག་དང། །གསོལ་ནས་འཁོར་ལོ་བསྐོར་བར་འགྱུར། །ཁྱེད་ཀྱི་བ་མར་ཉིང་ཁུ་བྱུང། །ཤིན་ཏུ་བཀྲ་
[048-302a2] ཤིས་སྐར་མ་བཟང། །དྲང་སྲོང་ཆེན་པོ་དེ་ཡི་ནི། །བསོད་ནམས་ལས་ཀྱི་མཐུ་འདིའོ། །དེ་ལྟར་ཚོང་པ་བསྐུལ་ནས་ནི། །རྨ་བྱ་རང་གི་གནས་སུ་སོང། །ག་གོན་ཞེས་ནི་བྱ་ལ་སོགས།།
[048-302a3] ཐམས་ཅད་ཡིད་ནི་མགུ་བར་གྱུར། །བ་སྟོང་འོ་མ་ཇི་སྙེད་ཡོད་པ་དག་དེ་ཀུན་མ་ལུས་པར་ནི་བསྡུས་ནས་སུ། །དེ་ཡི་སྟེང་ནས་སྤྲིས་མ་བཞམ་བྱས་ཏེ། །དེ་དག་རབ་ཏུ་གུས་པར་
[048-302a4] ཞལ་ཟས་སྦྱོར། །རིན་ཆེན་གཞོང་པ་ཚིམ་བྱེད་ཅེས་བྱ་བ། །སྲང་གཅིག་ལ་ཡང་འབུམ་ཕྲག་གཅིག་རི་བ། །གཙང་མར་རབ་བཀྲུས་དྲི་མ་མེད་བྱས་ནས། །ཞལ་ཟས་ཀྱིས་ནི་ཁ་
[048-302a5] ད་ཆད་དུ་བཀང། །སྦྲང་རྩི་དང་ནི་རིན་ཆེན་གཞོང་ཐོགས་ཏེ་།སྒྲོལ་རྒྱུའི་ཤིང་གི་དྲུང་སོང་སྟོན་པ་ལ། །བཙུན་པ་བཞེས་ཏེ་བདག་ཅག་སྨན་ཡང་ཐོགས། །ཞལ་ཟས་གྱ་ནོམ་པ་
[048-302a6] འདི་མནབས་སུ་གསོལ། །སྤུན་གཉིས་པོ་ལ་ཐུགས་བརྩེ་མཛད་པ་དང་།བྱང་ཆུབ་ཞུགས་པའི་སྔོན་གྱི་བསམ་མཁྱེན་ནས། །སྟོན་པ་བཞེས་པ་མཛད་དེ་ཞལ་ཟས་གསོལ། །གསོལ་
[048-302a7] ནས་གཞོང་པ་ནམ་མཁའི་དཀྱིལ་དུ་བོར། །ལྷ་ཡི་བུ་ཕོ་རབ་ཚངས་ཞེས་བྱ་བ། །དེ་ཡིས་རིན་ཆེན་གཞོང་པ་མཆོག་དེ་བླངས། །དེས་དེ་ད་དུང་ཚངས་པའི་འཇིག་རྟེན་ན། །ལྷ་གཞན་གྲོགས་


[048-302b0] [302B] 
[048-302b1] །དེ་ནས་དེའི་ཚེ་དེ་བཞིན་གཤེགས་པས་ཚོང་པ་ག་གོན་དང། བཟང་པོ་དེ་དག་ལ་འདི་དག་གིས་རབ་ཏུ་དགའ་བར་མཛད་དོ༑ །ལྷ་ཡི་བཀྲ་ཤིས་དོན་སྒྲུབ་
[048-302b2] ཅིང། །ཕྱོགས་རྣམས་བཀྲ་ཤིས་བྱེད་པ་དེས། །ཁྱེད་ཀྱི་དོན་རྣམས་འགྲུབ་གྱུར་ཅིག་ཐམས་ཅད་མྱུར་དུ་མཐུན་པར་ཤོག་ཕྲེང་བ་མགོ་ལ་འདུག་པ་ལྟར། །ལག་པ་གཡས་ན་
[048-302b3] དཔལ་ཡོད་ཤོག་གཡོན་ནའང་དཔལ་ནི་གནས་གྱུར་ཅིག་ཡན་ལག་ཀུན་ནའང་དཔལ་ཡོད་ཤོག་ཚོང་པ་དག་ནི་ནོར་ཚོལ་ཞིང། །ཕྱོགས་བཅུ་དག་ཏུ་འགྲོ་བ་རྣམས། །རྙེད་པ་
[048-302b4] ཆེན་པོ་རྙེད་གྱུར་ཅིང། །དེ་དག་བདེ་བ་སྐྱེད་པར་ཤོག་དགོས་པ་ལ་ལ་གང་གི་ཕྱིར། །ཤར་ཕྱོགས་སུ་ནི་འགྲོ་བ་ན། །གང་དག་ཕྱོགས་དེར་གནས་པ་ཡི། །རྒྱུ་སྐར་ཁྱེད་ལ་སྐྱོང་གྱུར་
[048-302b5] ཅིག་སྨིན་དྲུག་དང་ནི་སྣར་མ་དང། །མགོ་དང་ལག་དང་ནབས་སོ་དང། །རྒྱལ་དང་སྐག་ཅེས་བྱ་བ་སྟེ། །དེ་དག་རྣམས་ནི་ཤར་ཕྱོགས་པ། །རྒྱུ་སྐར་བདུན་པོ་དེ་དག་ནི། །འཇིག་རྟེན་སྐྱོང་
[048-302b6] བ་གྲགས་ལྡན་པ། །ཤར་ཕྱོགས་ལོགས་ན་ཡོད་ཅེས་བསྟན། །དེ་དག་ཁྱེད་ལ་ཀུན་ཏུ་སྲུངས། །དེ་དག་བདག་པོ་རྒྱལ་པོ་ནི། །ཡུལ་འཁོར་སྲུང་ཞེས་གྲགས་པ་སྟེ། །དེ་ནི་དྲི་ཟ་ཀུན་གྱི་བདག་
[048-302b7] ཉི་མ་ལྷན་ཅིག་སྲུང་བར་ཤོག་དེ་ལ་བུ་ནི་མང་ཡོད་ལ། །མཁས་ཤིང་མིང་ཡང་མཐུན་པ་སྟེ། །དགུ་བཅུ་རྩ་གཅིག་ཟད་པར་ཡང་།དབང་པོ་ཞེས་བྱ་སྟོབས་པོ་ཆེ། །དེ་རྣམས་ཁྱེད་ལ་


[048-303a0] [303A] 
[048-303a1] ༄༅། །ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་ཤར་ཕྱོགས་ལོགས་ཀྱི་ཕྱོགས་ཆ་ན། །ལྷ་མོ་གཞོན་ནུ་བརྒྱད་ཡོད་དེ་།རྒྱལ་དང་རྣམ་པར་རྒྱལ་མ་
[048-303a2] དང། །དོན་གྲུབ་མ་དང་མི་ཕམ་དང། །དགའ་མཆོག་མ་དང་དགའ་སྡེ་དང། །དགའ་ཅན་མ་དང་དགའ་འཕེལ་མ། །དེ་དག་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་བར་
[048-303a3] ཤོག་ཤར་ཕྱོགས་ལོགས་ཀྱི་ཕྱོགས་ཆ་ན། །གཞི་འཛིན་ཞེས་བྱའི་མཆོད་རྟེན་ཡོད། །རྒྱལ་བ་སྐྱོབ་པ་དགྲ་བཅོམ་པ། །དེ་རྣམས་ཀྱིས་ནི་བཞུགས་ཤིང་མཁྱེན། །དེ་ཡང་ཁྱེད་
[048-303a4] ལ་ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་ཕྱོགས་ན་ཁྱེད་ཅག་བདེ་བར་ཤོག་ཁྱེད་ཅག་སྡིག་པར་མ་གྱུར་ཅིག་ལྷ་རྣམས་ཀུན་གྱིས་རབ་བསྲུངས་ནས། །ནོར་རྣམས་རྙེད་
[048-303a5] དེ་ལྡོག་པར་ཤོག་དགོས་པ་ལ་ལ་གང་གི་ཕྱིར། །ལྷོ་ཕྱོགས་སུ་ནི་འགྲོ་བ་ན། །གང་དག་ཕྱོགས་དེར་གནས་པ་ཡི། །རྒྱུ་སྐར་ཁྱེད་ལ་སྐྱོང་གྱུར་ཅིག་མཆུ་དང་གྲེ་དང་དབོ་དང་ནི། །མེ་
[048-303a6] བཞི་ནག་པ་ལྔ་པ་ཡིན། །ས་རི་དང་ནི་ས་ག་སྟེ། །དེ་དག་རྣམས་ནི་ལྷོ་ཕྱོགས་པ། །རྒྱུ་སྐར་བདུན་པོ་དེ་དག་ནི། །འཇིག་རྟེན་སྐྱོང་བ་གྲགས་ལྡན་པ། །ལྷོ་ཕྱོགས་ལོགས་ན་ཡོད་ཅེས་བསྟན།།
[048-303a7] དེ་དག་ཁྱེད་ལ་ཀུན་ཏུ་སྲུངས། །དེ་དག་བདག་པོ་རྒྱལ་པོ་ནི་།འཕགས་སྐྱེས་བོ་ཞེས་བྱ་བར་བརྗོད། །དེ་ནི་གྲུལ་བུམ་ཀུན་གྱི་བདག་།གཤིན་རྗེ་ལྷན་ཅིག་སྲུང་བར་ཤོག་དེ་ལ་བུ་ནི་མང་


[048-303b0] [303B] 
[048-303b1] ༑མཁས་ཤིང་མིང་ཡང་མཐུན་པ་སྟེ། །དགུ་བཅུ་རྩ་གཅིག་ཟད་པར་ཡང། །དབང་པོ་ཞེས་བྱ་སྟོབས་པོ་ཆེ། །དེ་རྣམས་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་
[048-303b2] ལྷོ་ཕྱོགས་ལོགས་ཀྱི་ཕྱོགས་ཆ་ན། །ལྷ་མོ་གཞོན་ནུ་བརྒྱད་ཡོད་དེ། །དཔལ་ལྡན་མ་དང་གྲགས་ལྡན་མ། །གྲགས་པ་ཐོབ་དང་གྲགས་འཛིན་དང། །ལེགས་པར་ལངས་དང་རབ་སྔ་དང། །ལེགས་
[048-303b3] པར་སད་དང་བདེ་སྒྲུབ་མ། །དེ་དག་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་བར་ཤོག་ལྷོ་ཕྱོགས་ལོགས་ཀྱི་ཕྱོགས་ཆ་ན་།པདྨ་ཞེས་བྱའི་མཆོད་རྟེན་ཡོད། །རྟག་ཏུ་གཟི་བརྗིད་ཀྱིས་
[048-303b4] ཀྱང་འབར། །རྟག་ཏུ་ཐམས་ཅད་གསལ་བྱེད་པ། །དེ་ཡང་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་ཕྱོགས་ན་ཁྱེད་ཅག་བདེ་བར་ཤོག་ཁྱེད་ཅག་སྡིག་པར་མ་གྱུར་ཅིག་
[048-303b5] ལྷ་རྣམས་ཀུན་གྱིས་རབ་བསྲུངས་ནས། །ནོར་རྣམས་རྙེད་དེ་ལྡོག་པར་ཤོག་དགོས་པ་ལ་ལ་གང་གི་ཕྱིར། །ནུབ་ཕྱོགས་སུ་ནི་འགྲོ་བ་ན་།གང་དག་ཕྱོགས་དེར་གནས་པ་ཡི། །རྒྱུ་སྐར་ཁྱེད་ལ་
[048-303b6] སྐྱོང་གྱུར་ཅིག་ལྷ་མཚམས་དང་ནི་སྨོན་དང་ཡང། །བརྩོན་འགྲུས་བརྟན་ལྡན་སྣུབས་དང་ནི། །ཆུ་སྟོད་ཆུ་སྨད་བྱི་བཞིན་དང། །གྲོ་བཞིན་དེ་ནི་བདུན་པ་ཡིན། །རྒྱུ་སྐར་བདུན་པོ་དེ་དག་ནི། །འཇིག་
[048-303b7] རྟེན་སྐྱོང་བ་གྲགས་ལྡན་པ། །ནུབ་ཕྱོགས་ལོགས་ན་ཡོད་ཅེས་བསྟན་།དེ་དག་ཁྱེད་ལ་ཀུན་ཏུ་སྲུངས། །དེ་དག་བདག་པོ་རྒྱལ་པོ་ནི། །མིག་མི་བཟང་ཞེས་བྱ་བར་ཤེས། །དེ་ནི་ཀླུ་རྣམས་ཀུན་གྱི་བདག་


[048-304a0] [304A] 
[048-304a1] ༄༅། །ཆུ་ལྷ་ལྷན་ཅིག་སྲུང་བར་ཤོག་དེ་ལ་བུ་ནི་མང་ཡོད་ལ། །མཁས་ཤིང་མིང་ཡང་མཐུན་པ་སྟེ། །དགུ་བཅུ་རྩ་གཅིག་ཟད་པར་ཡང། །དབང་པོ་ཞེས་བྱ་སྟོབས་པོ་
[048-304a2] ཆེ༑ ༑དེ་དག་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་ནུབ་ཕྱོགས་ལོགས་ཀྱི་ཕྱོགས་ཆ་ན། །ལྷ་མོ་གཞོན་ནུ་བརྒྱད་ཡོད་དེ། །རྣ་ཆ་སྐྲ་འདྲེས་མ་དང་ནི། །པདྨ་དཀར་དང་
[048-304a3] སྐྱ་རེངས་དང། །ཆ་མེད་གཅིག་དང་དགུ་པ་དང། །རོལ་དང་ནག་དང་སྟོབས་མྱུར་སྲིད། །དེ་དག་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་བར་ཤོག་ནུབ་ཕྱོགས་ལོགས་ཀྱི་ཕྱོགས་
[048-304a4] ཆ་ན༑ ༑ནུབ་ཅེས་བྱ་བའི་རི་བོ་ཡོད། །ཉི་མ་ཟླ་བ་རྣམས་ཀྱང་ནུབ། །ནུབ་པའང་ཁྱེད་ལ་ནོར་སྦྱིན་གྱུར། །དེ་ཡང་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་ཕྱོགས་ན་ཁྱེད་
[048-304a5] ཅག་བདེ་བར་ཤོག་ཁྱེད་ཅག་སྡིག་པར་མ་གྱུར་ཅིག་ལྷ་རྣམས་ཀུན་གྱིས་རབ་བསྲུངས་ནས། །ནོར་རྣམས་རྙེད་དེ་ལྡོག་པར་ཤོག་དགོས་པ་ལ་ལ་གང་གི་ཕྱིར། །བྱང་ཕྱོགས་སུ་ནི་
[048-304a6] འགྲོ་བ་ན། །གང་དག་ཕྱོགས་དེར་གནས་པ་ཡི། །རྒྱུ་སྐར་ཁྱེད་ལ་སྐྱོང་གྱུར་ཅིག་མོན་གྲུ་དང་ནི་མོན་གྲེ་དང། །ཁྲུམས་སྟོད་དང་ཡང་ཁྲུམས་སྨད་དང། །ནམ་གྲུ་དང་ནི་ཐ་སྐར་དང། །བྲ་ཉེ་དེ་
[048-304a7] ནི་བདུན་པ་ཡིན། །རྒྱུ་སྐར་བདུན་པོ་དེ་དག་ནི། །འཇིག་རྟེན་སྐྱོང་བ་གྲགས་ལྡན་པ། །བྱང་ཕྱོགས་ལོགས་ན་ཡོད་ཅེས་བསྟན། །དེ་དག་ཁྱེད་ལ་ཀུན་ཏུ་སྲུངས། །དེ་དག་བདག་པོ་རྒྱལ་པོ་ནི། །མི་


[048-304b0] [304B] 
[048-304b1] །གནོད་སྦྱིན་ཀུན་གྱི་བདག་པོ་སྟེ་།ནོར་བཟང་ལྷན་ཅིག་སྲུང་བར་ཤོག་དེ་ལ་བུ་ནི་མང་ཡོད་ལ་།མཁས་ཤིང་མིང་ཡང་མཐུན་པ་སྟེ། །དགུ་བཅུ་རྩ་གཅིག་ཟད་པར་ཡང།།
[048-304b2] དབང་པོ་ཞེས་བྱ་སྟོབས་པོ་ཆེ། །དེ་དག་ཁྱེད་ལ་ནད་མེད་ཅིང་།ཤིས་པར་ལྷག་པར་སྐྱོང་གྱུར་ཅིག་བྱང་ཕྱོགས་ལོགས་ཀྱི་ཕྱོགས་ཆ་ན། །ལྷ་མོ་གཞོན་ནུ་བརྒྱད་ཡོད་དེ། །རབ་ཆགས་ལྷ་མོ་སྟོང་
[048-304b3] ལྷ་མོ༑ ༑ས་དང་དེ་བཞིན་པདྨ་ཅན། །རྒྱལ་པོ་ཆེ་ལ་ཉེར་གནས་དང། །རེ་དང་ཁྲེལ་ཡོད་དཔལ་ལྡན་མ། །དེ་དག་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་བར་ཤོག་བྱང་ཕྱོགས་ལོགས་
[048-304b4] ཀྱི་ཕྱོགས་ཆ་ན། །སྤོས་ངད་ལྡང་བའི་རི་པོ་ཡོད། །གནོད་སྦྱིན་འབྱུང་པོ་རྣམས་ཀྱི་གནས། །རྩེ་མོ་སྣ་ཚོགས་བལྟ་ན་སྡུག་དེ་ཡང་ཁྱེད་ལ་ནད་མེད་ཅིང། །ཤིས་པར་ལྷག་པར་སྐྱོང་གྱུར་ཅིག་
[048-304b5] ཕྱོགས་ན་ཁྱེད་ཅག་བདེ་བར་ཤོག་ཁྱེད་ཅག་སྡིག་པར་མ་གྱུར་ཅིག་།ལྷ་རྣམས་ཀུན་གྱིས་རབ་བསྲུངས་ནས། །ནོར་རྣམས་རྙེད་དེ་ལྡོག་པར་ཤོག་རྒྱུ་སྐར་ཉི་ཤུ་རྩ་བརྒྱད་པོ། །ཕྱོགས་བཞི་
[048-304b6] དག་ན་བདུན་བདུན་གནས། །ལྷ་ཡི་བུ་མོ་སུམ་ཅུ་གཉིས། །ཕྱོགས་བཞི་དག་ན་བརྒྱད་བརྒྱད་གནས། །དགེ་སྦྱོང་བརྒྱད་དང་བྲམ་ཟེ་བརྒྱད། །ཡུལ་རྣམས་ན་ནི་གྲོང་རྡལ་བརྒྱད། །དབང་པོར་
[048-304b7] བཅས་པའི་ལྷ་བརྒྱད་རྣམས། །དེ་དག་ཁྱེད་ལ་ཀུན་ཏུ་སྲུངས་།ཁྱེད་ཅག་འགྲོ་ནའང་བཀྲ་ཤིས་གྱུར། །ལྡོག་པ་ན་ཡང་བཀྲ་ཤིས་ཤོག་གཉེན་ལ་བལྟ་བ་བཀྲ་ཤིས་གྱུར། །གཉེན་གྱིས་


[048-305a0] [305A] 
[048-305a1] ༄༅། །བལྟ་བའང་བཀྲ་ཤིས་ཤོག་དབང་བཅས་གནོད་སྦྱིན་རྒྱ་ཆེན་དང། །དགྲ་བཅོམ་པ་དག་སྙིང་བརྩེ་བས། །ཐམས་ཅད་དུ་ནི་བཀྲ་ཤིས་དང། །བདུད་རྩི་ཤིས་
[048-305a2] པ་ཐོབ་པར་ཤོག་ཚངས་པ་དང་ནི་དེ་བཞིན་ནོར་རྒྱས་དང། །ཟག་པ་མེད་པ་རྣམས་པར་གྲོལ་རྣམས་དང། །ཀླུ་དང་གནོད་སྦྱིན་རྟག་ཏུ་སྙིང་བརྩེས་སྲུངས། །སྟོན་བརྒྱར་མཚུངས་པར་ཚེ་ནི་
[048-305a3] སྐྱོང་བར་ཤོག་རྣམ་འདྲེན་ཟླ་མེད་འཇིག་རྟེན་མགོན་པོ་ཡིས། །དེ་དག་མཐུན་པར་སྦྱིན་པའི་བསྔགས་པ་གསུངས། །ཁྱེད་རྣམས་ཀྱི་ནི་དགེ་བའི་ལས་འདི་ཡིས། །སྦྲང་རྩི་འབྱུང་ཞེས་
[048-305a4] བྱ་བའི་རྒྱལ་བར་འགྱུར། །འཇིག་རྟེན་རྣམ་པར་འདྲེན་པ་རྒྱལ་བ་ཡིས། །ལུང་བསྟན་ཆགས་མེད་འདི་ནི་དང་པོ་ཡིན། །ཕྱིན་ཆད་བྱང་ཆུབ་སེམས་དཔའ་མཐའ་ཡས་མང། །གང་དག་ལུང་
[048-305a5] བསྟན་དེ་དག་ཕྱིར་མི་ལྡོག་རྒྱལ་བས་ལུང་བསྟན་པ་ནི་འདི་ཐོས་ནས། །སེམས་ནི་མགུ་ཞིང་མཆོག་ཏུ་དགའ་གྱུར་ཏེ། །དེ་དག་སྤུན་དང་གྲོགས་དང་ལྷན་ཅིག་ཏུ། །དེ་དག་སངས་རྒྱས་ཆོས་
[048-305a6] ལ་སྐྱབས་སུ་དོང། །ག་གོན་དང། བཟང་པོའི་ལེའུ་ཞེས་བྱ་བ་སྟེ་ཉི་ཤུ་རྩ་བཞི་པའོ།། །།དགེ་སློང་དག་དེ་ལྟར་དེ་བཞིན་གཤེགས་པ་ཤིང་སྒྲོལ་རྒྱུའི་དྲུང་ན་བཞུགས་པ་
[048-305a7] དང་པོ་མངོན་པར་རྫོགས་པར་སངས་རྒྱས་པ་གཅིག་པུ་དབེན་པར་གཤེགས་ཏེ་ནང་དུ་ཡང་དག་བཞག་ནས་འཇིག་རྟེན་དང་མཐུན་པར་མཛད་པའི་ཕྱིར་འདི་སྙམ་དུ་དགོངས་ཏེ། ཀྱེ་མ་ངས་


[048-305b0] [305B] 
[048-305b1] ནི། ཟབ་པ། ཞི་བ། རབ་ཏུ་ཞི་བ། ཉེ་བར་ཞི་བ། གྱ་ནོམ་པ་མཐོང་བར་དཀའ་བ། ཁོང་དུ་ཆུད་པར་དཀའ་བ། བརྟག་མི་ནུས་
[048-305b2] པ༑ རྟོག་གེའི་སྤྱོད་ཡུལ་མ་ཡིན་པ། འཕགས་པ་མཁས་པ་དང་མཛངས་པས་རིག་པ་སྟེ། འདི་ལྟ་སྟེ། ཕུང་པོ་ཐམས་ཅད་བོར་པ་ཀུན་ཏུ་རིག་པ། ངེས་པར་རིག་པ། ཚོར་བ་ཐམས་
[048-305b3] ཅད་འགོག་པ། དོན་དམ་པ། ཀུན་གཞི་མེད་པ། བསིལ་བའི་དངོས་པོ། ལེན་པ་མེད་པ། ཉེ་བར་ལེན་པ་མེད་པ། རྣམ་པར་རིག་པ་མ་ཡིན་པ། རྣམ་པར་རིག་པར་བྱ་བ་མ་ཡིན་པ། འདུས་
[048-305b4] མ་བྱས་པ། ཡུལ་དྲུག་ལས་ཤིན་ཏུ་འདས་པ། མི་རྟོག་པ། རྣམ་པར་མི་རྟོག་པ། བརྗོད་དུ་མེད་པ། སྒྲ་མེད་པ། སྒྲས་བརྗོད་དུ་མེད་པ་བསྟན་དུ་མེད་པ། ཐོགས་པ་མེད་པ། དམིགས་
[048-305b5] པ་ཐམས་ཅད་ལས་ཡང་དག་པར་འདས་པ། ཞི་གནས་ཀྱི་ལམ་གྱིས་ཆོད་པ། སྟོང་པ་ཉིད་དམིགས་སུ་མེད་པ། སྲེད་པ་ཟད་པ། འདོད་ཆགས་དང་བྲལ་བ། འགོག་པ། མྱ་ངན་ལས་འདས་
[048-305b6] པ་སྟེ༑ གལ་ཏེ་བདག་གིས་ཆོས་འདི་གཞན་དག་ལ་བསྟན་ལ། གལ་ཏེ་དེ་དག་གིས་མ་ཤེས་ན། དེ་ནི་བདག་ངལ་བ་དང། ལོག་པར་བརྩལ་བ་དང། ཆོས་བསྟན་པ་དོན་མེད་པར་འགྱུར་
[048-305b7] གྱི༑ བདག་སྙིང་ལས་ཆུང་ཁུར་ཁ་རོག་པར་གནས་པར་བྱ་སྙམ་མོ། །དེའི་ཚེ་ཚིགས་སུ་བཅད་པ་འདི་དག་གསུངས་སོ། །ཟབ་ཞི་རྡུལ་བྲལ་འོད་གསལ་འདུས་མ་བྱས། །བདུད་རྩིའི་ཆོས་ནི་


[048-306a0] [306A] 
[048-306a1] ༄༅། །བདག་གིས་ཐོབ་པར་གྱུར། །བདག་གིས་བསྟན་ཀྱང་གཞན་གྱིས་མི་ཤེས་ཏེ། །མི་སྨྲ་ནགས་འདབས་གནས་པར་བྱ་བ་སྙམ། །ཚིག་བྲལ་ངག་གི་ལམ་གྱིས་
[048-306a2] མི་གོས་པ། །དེ་བཞིན་ཉིད་ཆོས་རང་བཞིན་ནམ་མཁའ་འདྲ། །སེམས་དང་ཡིད་ཀྱི་རྒྱུ་བ་རབ་གྲོལ་བ། །མཆོག་རབ་ངོ་མཚར་ཆེ་བ་དམ་པ་ཤེས། །དོན་ཚུལ་འདི་ནི་ཡི་གེ་རྣམས་ཀྱིས་
[048-306a3] སུ༑ ༑ཤེས་པར་མི་ནུས་མཛངས་པས་རིག་པ་ཡིན། །སྔོན་གྱི་རྒྱལ་ལ་ལྷག་བྱས་སེམས་ཅན་རྣམས། །དེ་དག་ཆོས་འདི་ཐོས་ན་ཡིད་ཆེས་འགྱུར། །འདི་ན་ཆོས་ནི་གང་ཡང་ཡོད་མིན་ཏེ།།
[048-306a4] ཡོད་མེད་གང་ཡིན་དེ་ནི་ཡོད་མ་ཡིན། །གང་གིས་རྒྱུ་དང་བྱ་བ་བརྒྱུད་ཤེས་པ། །དེ་ལ་ཡོད་པའམ་མེད་པ་ཡོད་མ་ཡིན། །བསྐལ་པ་བརྒྱ་སྟོང་དཔག་ཏུ་མེད་པར་ནི། །སྔོན་གྱི་རྒྱལ་བའི་
[048-306a5] གན་ནས་བདག་གིས་སྤྱད། །འོན་ཀྱང་གང་ན་བདག་དང་སེམས་ཅན་དང། །སྲོག་མེད་བཟོད་པ་དེ་ནི་བདག་མ་ཐོབ། །གང་ཚེ་འདི་ན་སྐྱེ་འཆི་གང་མེད་པ། །ཆོས་འདི་ཐམས་ཅད་རང་བཞིན་བདག་
[048-306a6] མེད་པའི། །བཟོད་འདི་བདག་གིས་ཐོབ་པ་དེ་ཡི་ཚེ། །སངས་རྒྱས་མར་མེ་མཛད་ཀྱིས་བདག་ལུང་བསྟན། །འཇིག་རྟེན་ཀུན་ལ་སྙིང་རྗེ་མཐའ་ཡས་ང། །གཞན་གྱིས་གསོལ་བ་བཏབ་ལ་
[048-306a7] ང་མི་སྡོད། །སྐྱེ་བོ་འདི་དག་ཚངས་ལ་དད་པ་སྟེ། །དེ་ཡིས་གསོལ་བ་བཏབ་ན་འཁོར་ལོ་བསྐོར། །གལ་ཏེ་ཚངས་པས་ང་ཡི་རྐང་པར་གཏུགས། །རྣམ་པ་བཟང་པོ་འཚལ་འགྱུར་སེམས་


[048-306b0] [306B] 
[048-306b1] །རྡུལ་ཕྲལ་གྱ་ནོམ་ཆོས་ཤོད་གསོལ་བཏབ་ན། །དེ་ལྟས་ང་ཡི་ཆོས་འདི་གཟུང་འོས་འགྱུར། །དགེ་སློང་དག། དེ་ལྟར་དེ་བཞིན་གཤེགས་པས་དེའི་ཚེ་སྨིན་མཚམས་ཀྱི་མཛོད་
[048-306b2] སྤུ་ནས་འོད་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྣང་བ་ཆེན་པོས་ཁྱབ་པར་འགྱུར་བའི་འོད་ཕྱུང་ངོ་།དེ་ནས་སྟོང་གསུམ་གྱི་སྟོང་ཆེན་པོའི་བདག་པོ་ཚངས་
[048-306b3] པ་ཆེན་པོ་གཙུག་ཕུད་ཅན་སངས་རྒྱས་ཀྱི་མཐུས་དེ་བཞིན་གཤེགས་པའི་ཐུགས་ཀྱི་རྣམ་པར་རྟོག་པ་སེམས་ཀྱིས་ཤེས་ཏེ། བཅོམ་ལྡན་འདས་ཐུགས་ལས་ཆུང་ངུ་ལ་ཐུགས་བཏུད་ཅིང་ཆོས་
[048-306b4] མི་སྟོན་པར་ཤེས་ནས་དེ་འདི་སྙམ་དུ་སེམས་ཏེ། བདག་སོང་ལ་དེ་བཞིན་གཤེགས་པ་ལ་ཆོས་ཀྱི་འཁོར་ལོ་བསྐོར་བར་བསྐུལ་གོར་མ་ཆག་སྙམ་མོ། །དེ་ནས་ཚངས་པ་གཙུག་ཕུད་ཅན་
[048-306b5] གྱིས་དེའི་ཚེ་དེ་མ་ཡིན་པ་ཚངས་རིས་ཀྱི་ལྷའི་བུ་གཞན་དག་ལ་སྨྲས་པ། གྲོགས་པོ་དག་དེ་བཞིན་གཤེགས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
[048-306b6] སངས་རྒྱས་ནས་ཀྱང་འདི་ལྟར་ཆོས་མི་སྟོན་པར་ཐུགས་ལས་ཆུང་ངུ་ལ་ཐུགས་བཏུད་པས། ཀྱེ་མ་འཇིག་རྟེན་འདི་ནི་མ་རུང་ངོ་།གྲོགས་པོ་དག་ཀྱེ་མ་འཇིག་རྟེན་འདི་ནི་རྣམ་པར་མ་
[048-306b7] རུང་ངོ། །བདག་ཅག་དོང་སྟེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཆོས་ཀྱི་འཁོར་ལོ་བསྐོར་བར་བསྐུལ་གོར་མ་ཆག་གོ། །དགེ་སློང་དག་དེ་ནས་


[048-307a0] [307A] 
[048-307a1] ༄༅། །ཚངས་པ་ཆེན་པོ་གཙུག་ཕུད་ཅན་ཚངས་པ་འབུམ་ཕྲག་དྲུག་ཅུ་རྩ་བརྒྱད་ཀྱིས་བསྐོར་ཏེ་མདུན་དུ་བདར་ནས་དེ་བཞིན་གཤེགས་པ་ག་ལ་བ་དེར་སོང་སྟེ་
[048-307a2] ཕྱིན་པ་དང། དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ཏེ་ཐལ་མོ་སྦྱར་ནས་དེ་བཞིན་གཤེགས་པ་ལ་འདི་སྐད་ཅེས་གསོལ་ཏོ་།འདི་ལྟར་དེ་བཞིན་གཤེགས་
[048-307a3] པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཀྱང་ཆོས་མི་སྟོན་པར་ཐུགས་ལས་ཆུང་དུ་ལ་ཐུགས་བཏུད་པས་ཀྱེ་མའོ་བཅོམ་ལྡན་
[048-307a4] འདས༑ འཇིག་རྟེན་འདི་ནི་མ་རུང་ངོ། །ཀྱེ་མའོ་བཅོམ་ལྡན་འདས་འཇིག་རྟེན་འདི་ནི་རབ་ཏུ་མ་རུང་ངོ། །སེམས་ཅན་རྣམ་པ་བཟང་པོ་གོ་སླ་བ། བཅོམ་ལྡན་འདས་ཀྱིས་གསུངས་
[048-307a5] པའི་དོན་འཚལ་བར་རྔོ་ཐོགས་པ། སྐལ་བ་དང་ལྡན་པ། ནུས་པ་དང་ལྡན་པ་དག་མཆིས་ཏེ། དེ་ལྟ་ལགས་པས་བཅོམ་ལྡན་འདས། ཆོས་ལེགས་པར་བསྟན་དུ་གསོལ། བདེ་
[048-307a6] བར་གཤེགས་པ། ཆོས་བསྟན་དུ་གསོལ། དེའི་ཚེ་ཚིགས་སུ་བཅད་པ་འདི་དག་ཀྱང་སྨྲས་སོ། །ཡེ་ཤེས་ཆེན་པོ་མཆོག་གི་དཀྱིལ་འཁོར་བསྒྲུབས་ནས་ནི། །ཕྱོགས་བཅུ་དག་ཏུ་འོད་
[048-307a7] ཟེར་རྣམ་པར་འགྱེད་མཛད་དེ། །ཡེ་ཤེས་ཟེར་གྱིས་མི་ཡི་པདྨ་ཁ་འབྱེད་པ། །སྨྲ་བའི་ཉི་མ་དེ་རིང་ཅི་སླད་བཏང་སྙོམས་བཞུགས་།འཕགས་པའི་ནོར་ལ་སེམས་ཅན་དག་ནི་མགྲོན་


[048-307b0] [307B] 
[048-307b1] །སྲོག་ཆགས་བྱེ་བ་མང་པོ་དབུགས་ཕྱུང་མཛད་ནས་ནི། །གང་སླད་མི་གསུང་འགྲོ་ལ་བཏང་སྙོམས་མཛད་པ་འདི། །འཇིག་རྟེན་རྩ་ལག་ཁྱོད་ལ་རིགས་པ་མ་ལགས་སོ། །ཆོས་
[048-307b2] ཀྱི་དམ་པའི་རྔ་བོ་ཆེ་ནི་བརྡུང་དུ་གསོལ། །དམ་པའི་ཆོས་ཀྱི་དུང་ནི་མྱུར་དུ་འབུད་དུ་གསོལ། །ཆོས་ཀྱི་མཆོད་སྡོང་ཆེན་པོ་བསྒྲེང་བར་མཛད་དུ་གསོལ། །ཆོས་ཀྱི་མར་མེ་ཆེན་པོ་འབར་
[048-307b3] བར་མཛད་དུ་གསོལ། །ཆོས་ཆུ་མཆོག་གི་ཆར་པ་རབ་ཏུ་དབབ་ཏུ་གསོལ། །སྲིད་པའི་རྒྱ་མཚོར་གནས་པ་འདི་དག་བསྒྲལ་དུ་གསོལ། །ནད་ཆེན་ཉོན་མོངས་འདི་དག་ཐར་པར་མཛད་
[048-307b4] དུ་གསོལ། །ཉོན་མོངས་མེས་གདུངས་རབ་ཏུ་ཞི་བར་མཛད་དུ་གསོལ་།བདེ་བ་ཤིས་པ་རིམས་མེད་མྱ་ངན་མེད་གྱུར་པ། །ཞི་བའི་ལམ་ནི་ཁྱོད་ཀྱིས་ངེས་པར་བསྟན་དུ་གསོལ། །མྱ་ངན་
[048-307b5] འདས་པའི་ལམ་དུ་མི་འགྲོ་མགོན་མེད་པ། །ལོག་པའི་ལམ་དུ་གནས་ལ་མགོན་པོ་ཐུགས་རྗེ་མཛོད། །རྣམ་པར་ཐར་པའི་སྒོ་རྣམས་རབ་ཏུ་དབྱེ་བར་གསོལ། །ཆོས་ཚུལ་འཁྲུག་པ་མ་
[048-307b6] མཆིས་དེ་ནི་གཟུང་དུ་གསོལ། །སྐྱེ་བོ་དམུས་ལོང་དུ་ནི་གྱུར་པ་དེ་དག་ལ། །མགོན་པོ་ཁྱོད་ཀྱིས་ཆོས་མིག་དམ་པ་སྦྱང་དུ་གསོལ། མི་ཡི་ཟླ་བ་མགོན་པོ་ཁྱོད་ནི་མ་གཏོགས་པར། །
[048-307b7] འཇིག་རྟེན་དག་གི་སྐྱེ་དང་རྒ་བ་སེལ་བགྱིད་པ། །ཚངས་པའི་འཇིག་རྟེན་དང་ནི་ལྷ་ཡི་འཇིག་རྟེན་དང། །གནོད་སྦྱིན་དྲི་ཟ་མི་ཡི་འཇིག་རྟེན་ན་མ་མཆིས། །ལྷ་རྣམས་ཐམས་ཅད་ལྷག་པར་


[048-308a0] [308A] 
[048-308a1] ༄༅། །སྤྱད་པར་བགྱིས་ནས་ནི། །བདག་ནི་ཆོས་རྒྱལ་ཁྱོད་ལ་གསོལ་བ་འདེབས་པ་ལགས། །བསོད་ནམས་འདི་ཡིས་བདག་ཀྱང་རབ་ཏུ་མྱུར་བར་ནི། །ཆོས་ཀྱི་འཁོར་
[048-308a2] ལོ་དམ་པ་རབ་ཏུ་བསྐོར་གྱུར་ཅིག་དགེ་སློང་དག་དེ་བཞིན་གཤེགས་པས་ལྷ་དང། མི་དང། ལྷ་མ་ཡིན་དུ་བཅས་པའི་འཇིག་རྟེན་རྗེས་སུ་གཟུང་བའི་ཕྱིར་ཐུགས་བརྩེ་བར་དགོངས་
[048-308a3] ཏེ༑ ཚངས་པ་ཆེན་པོ་གཙུག་ཕུད་ཅན་ལ་ཅང་མི་གསུང་བས་གནང་ངོ། །དེ་ནས་ཚངས་པ་ཆེན་པོ་གཙུག་ཕུད་ཅན་གྱིས་དེ་བཞིན་གཤེགས་པས་ཅང་མི་གསུང་བས་གནང་བར་རིག་
[048-308a4] ནས་ལྷའི་ཙནྡན་གྱི་ཕྱེ་མ་དང། ཨ་ག་རུའི་ཕྱེ་མས་དེ་བཞིན་གཤེགས་པ་ལ་གཏོར་ནས་དགའ་བ་དང་མཆོག་ཏུ་དགའ་བ་སྐྱེས་ཏེ། དེ་ཉིད་དུ་མི་སྣང་བར་གྱུར་ཏོ། །དགེ་སློང་དག་
[048-308a5] དེ་ནས་དེ་བཞིན་གཤེགས་པས་ཆོས་ལ་འཇིག་རྟེན་གུས་པ་བསྐྱེད་པ་དང། ཚངས་པ་ཆེན་པོ་གཙུག་ཕུད་ཅན་ཡང་དེ་བཞིན་གཤེགས་པ་ལ་ཡང་དང་ཡང་དུ་བསྐུལ་བས་དགེ་བའི་
[048-308a6] རྩ་བ་རྣམ་པར་སྤེལ་བ་དང། ཆོས་ཀྱང་ཤིན་ཏུ་ཟབ་པའི་ཕྱིར་ཡང་གཅིག་པུ་དབེན་པར་གཤེགས་ཏེ། ནང་དུ་ཡང་དག་བཞག་ནས་ཐུགས་ལ་འདི་ལྟ་བུར་རྣམ་པར་རྟོག་པར་གྱུར་ཏེ་
[048-308a7] བདག་གིས་ཆོས་ཟབ་པ། ཕྲ་བ། གསལ་བ། ཁོང་དུ་ཆུད་པར་དཀའ་བ། བརྟག་མི་ནུས་པ། རྟོག་གེའི་སྤྱོད་ཡུལ་མ་ཡིན་པ། མཁས་པ་དང་མཛངས་པས་རིག་པ། འཇིག་རྟེན་


[048-308b0] [308B] 
[048-308b1] མཐོང་བར་དཀའ་བ། ཕུང་པོ་ཐམས་ཅད་བོར་བ། འདུ་བྱེད་ཐམས་ཅད་ཉེ་བར་ཞི་བ། ཞི་གནས་ཀྱི་ལ་མ་གྱིས་ཆུད་པ། སྟོང་པ་ཉིད་དམིགས་སུ་མེད་པ། སྲེད་
[048-308b2] པ་ཟད་པ། འདོད་ཆགས་དང་བྲལ་བ། འགོག་པ། མྱ་ངན་ལས་འདས་པ་འདི་མངོན་པར་རྫོགས་པར་སངས་རྒྱས་ཏེ། གལ་ཏེ་བདག་གིས་ཆོས་འདི་བསྟན་པ། གཞན་གྱིས་འདི་ཁོང་དུ་
[048-308b3] མ་ཆུད་ན། དེ་ནི་བདག་ལ་ཤིན་ཏུ་མཐོ་འཚམ་པར་འགྱུར་གྱི། བདག་སྙིང་ལས་ཆུང་ངུར་གནས་པས་གནས་པར་བྱ་གོར་མ་ཆག་སྙམ་མོ་།དགེ་སློང་དག་དེ་ནས་སངས་རྒྱས་ཀྱི་མཐུས་
[048-308b4] ཚངས་པ་ཆེན་པོ་གཙུག་ཕུད་ཅན་གྱིས་ཡང་དེ་བཞིན་གཤེགས་པའི་ཐུགས་ཀྱི་རྣམ་པར་རྟོག་པ་དེ་ལྟ་བུ་དེ་སེམས་ཀྱིས་ཤེས་ནས་ལྷའི་དབང་པོ་བརྒྱ་བྱིན་ག་ལ་བ་དེར་སོང་སྟེ་ཕྱིན་ནས་ལྷའི་དབང་
[048-308b5] པོ་བརྒྱ་བྱིན་ལ་འདི་སྐད་ཅེས་སྨྲས་སོ། །ཀཽ་ཤི་ཀ་ཤེས་པར་གྱིས་ཤིག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་ཆོས་མི་སྟོན་པར་ཐུགས་ལས་
[048-308b6] ཆུང་དུ་ལ་ཐུགས་བཏུད་དེ། འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་མི་སྟོན་པར་ཐུགས་ལས་ཆུང་དུ་ལ་ཐུགས་བཏུད་པས། ཀཽ་ཤི་
[048-308b7] ཀ་ཀྱེ་མའོ་འཇིག་རྟེན་འདི་ནི་མ་རུང་བར་འགྱུར་རོ། །ཀཽ་ཤི་ཀ་།ཀྱེ་མའོ་འཇིག་རྟེན་འདི་ནི་རྣམ་པར་མ་རུང་བར་འགྱུར་རོ། །ཀྱེ་མའོ་འཇིག་རྟེན་འདི་ནི་མ་རིག་པའི་མུན་པ་ཆེན་པོར་


[048-309a0] [309A] 
[048-309a1] ༄༅། །བཅུག་པར་འགྱུར་ན། བདག་ཅག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཆོས་ཀྱི་འཁོར་ལོ་བསྐོར་བར་བསྐུལ་དུ་ཅིའི་
[048-309a2] ཕྱིར་མི་འདོང། དེ་ཅིའི་ཕྱིར་ཞེ་ན། མ་བསྐུལ་བར་དེ་བཞིན་གཤེགས་པ་ཆོས་ཀྱི་འཁོར་ལོ་མི་བསྐོར་བའི་ཕྱིར་རོ། །གྲོགས་པོ་ལེགས་སོ་ཞེས་ཏེ། བརྒྱ་བྱིན་དང། ཚངས་པ་དང། ས་
[048-309a3] བླའི་ལྷ་རྣམས་དང། བར་སྣང་བ་རྣམས་དང། རྒྱལ་ཆེན་བཞིའི་རིས་དང། སུམ་ཅུ་རྩ་གསུམ་དང། འཐབ་བྲལ་དང། དགའ་ལྡན་དང་འཕྲུལ་དགའ་དང། གཞན་འཕྲུལ་
[048-309a4] དབང་བྱེད་དང། ཚངས་རིས་དང། འོད་གསལ་དང། འབྲས་བུ་ཆེ་དང། དགེ་རྒྱས་དང། གནས་གཙང་མའི་རིས་ཀྱི་ལྷའི་བུ་བརྒྱ་སྟོང་རབ་ཏུ་མང་པོ་ཁ་དོག་མངོན་པར་འཕགས་
[048-309a5] པ་དག་ནམ་སྲོས་པ་དང། ལྷའི་ཁ་དོག་དང། ལྷའི་སྣང་བས་ཤིང་སྒྲོལ་རྒྱུའི་དྲུང་ཉི་ཚེ་སྣང་བར་བྱས་ནས་དེ་བཞིན་གཤེགས་པ་ག་ལ་བ་དེར་དོང་སྟེ་ཕྱིན་པ་དང། དེ་བཞིན་གཤེགས་
[048-309a6] པའི་ཞབས་ལ་མགོ་བོས་ཕྱག་འཚལ་ཏེ་བསྐོར་བ་བྱས་ནས་ཕྱོགས་གཅིག་ཏུ་འཁོད་དོ། །དེ་ནས་ལྷའི་དབང་པོ་བརྒྱ་བྱིན་གྱིས་དེ་བཞིན་གཤེགས་པ་ག་ལ་བ་དེ་ལོགས་སུ་ཐལ་མོ་སྦྱར་
[048-309a7] བ་བཏུད་དེ། དེ་བཞིན་གཤེགས་པ་ལ་ཚིགས་སུ་བཅད་པས་མངོན་པར་བསྟོད་དོ། །ཟླ་བ་ཉ་བ་གཟའ་ལས་ཐར་པ་ལྟར། །ཁྱོད་ཀྱི་ཐུགས་ནི་རྣམ་པར་གྲོལ་བ་ལགས། །གཡུལ་


[048-309b0] [309B] 
[048-309b1] །འཇིག་རྟེན་མུན་པར་ཤེས་རབ་འོད་དབྱུང་གསོལ། །དེ་སྐད་ཅེས་གསོལ་བ་དང། དེ་བཞིན་གཤེགས་པ་ཅང་མི་གསུང་བར་བཞུགས་སོ། །དེ་ནས་
[048-309b2] ཚངས་པ་ཆེན་པོ་གཙུག་ཕུད་ཅན་གྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །ཀཽ་ཤི་ཀ་ཇི་ལྟར་ཁྱོད་ཀྱིས་བསྐུལ་བ་དེ་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་
[048-309b3] རྫོགས་པའི་སངས་རྒྱས་ལ་ཆོས་ཀྱི་འཁོར་ལོ་བསྐོར་བར་གསོལ་བ་མི་གདབ་བོ། །དེ་ནས་ཚངས་པ་ཆེན་པོ་གཙུག་ཕུད་ཅན་གྱིས་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་
[048-309b4] ང་ས་ལ་བཙུགས་ནས་དེ་བཞིན་གཤེགས་པ་ག་ལ་བདེ་ལོགས་སུ་ཐལ་མོ་སྦྱར་བ་བཏུད་དེ། དེ་བཞིན་གཤེགས་པ་ལ་ཚིགས་སུ་བཅད་པས་གསོལ་པ། གཡུལ་ལས་རྣམ་པར་རྒྱལ་
[048-309b5] བ་བཞེངས་སུ་གསོལ། །འཇིག་རྟེན་མུན་པར་ཤེས་རབ་འོད་དབྱུང་གསོལ་།ཀུན་ཏུ་འཚལ་བར་འགྱུར་བ་མཆིས་ལགས་ཀྱི། །ཐུབ་པ་ཁྱོད་ཀྱིས་ཆོས་ནི་བསྟན་དུ་གསོལ། །དགེ་སློང་
[048-309b6] དག་དེ་སྐད་ཅེས་གསོལ་པ་དང། དེ་བཞིན་གཤེགས་པས་ཚངས་པ་ཆེན་པོ་གཙུག་ཕུད་ཅན་ལ་འདི་སྐད་ཅེས་བཀའ་སྩལ་ཏོ། །ཚངས་པ། ངས་ཆོས་ཟབ་པ། ཕྲ་བ། གསལ་བ་
[048-309b7] འདི་མངོན་པར་རྫོགས་པར་སངས་རྒྱས་ཞེས་བྱ་བ་ནས། དེ་ནི་བདག་ལ་ཤིན་ཏུ་མཐོ་འཚམ་པར་འགྱུར་རོ་ཞེས་བྱ་བའི་བར་དུ་སྦྱར་རོ་།ཚངས་པ། ཚིགས་སུ་བཅད་པ་འདི་དག་ང་ལ་རྒྱུན་


[048-310a0] [310A] 
[048-310a1] ༄༅། །དུ་སྣང་མོད་ཀྱི། ངའི་ལམ་རྒྱུན་ལས་བཟློག་པར་འགྲོ་བ། ཟབ་པ། མཐོང་བར་དཀའ་བ་དེ་ནི་འདོད་ཆགས་ཀྱིས་ལྡོངས་པ་དག་གིས་མི་མཐོང་སྟེ། དེ་ལྟ་
[048-310a2] བས་ན༑ བསྟན་ཀྱང་མི་ཕན་ནོ། །སྐྱེ་རྒུ་འདོད་པ་རྣམས་ལ་བཅིངས། །རྒྱུན་གྱིས་རབ་ཏུ་བདས་པ་ཡིན། །ངས་འདི་ཚེགས་ནི་ཆེན་པོས་རྙེད། །དེ་ལྟ་བས་ན་བསྟན་མི་ཕན། །དགེ་སློང་དག་
[048-310a3] དེ་ནས་ཚངས་པ་ཆེན་པོ་གཙུག་ཕུད་ཅན་དང། ལྷའི་དབང་པོ་བརྒྱ་བྱིན་གྱིས་དེ་བཞིན་གཤེགས་པ་ཅང་མི་གསུང་བར་གྱུར་པར་རིག་ནས་ལྷའི་བུ་དེ་དག་དང་ལྷན་ཅིག་ཏུ་སྡུག་བསྔལ་
[048-310a4] ཞིང་ཡིད་མི་བདེ་ནས་དེ་ཉིད་དུ་མི་སྣང་བར་གྱུར་རོ། །ལན་གསུམ་གྱི་བར་དུ་དེ་བཞིན་གཤེགས་པ་ཐུགས་ལས་ཆུང་ངུ་ལ་ཐུགས་བཏུད་དོ། །དགེ་སློང་དག་དེའི་ཚེ་ཡུལ་མ་ག་
[048-310a5] དཧའི་མི་རྣམས་ལ་སྡིག་པ་མི་དགེ་བའི་ལྟ་བར་གྱུར་པ་འདི་ལྟ་བུ་དག་བྱུང་བར་གྱུར་ཏེ། འདི་ལྟ་སྟེ། ཁ་ཅིག་ནི་འདི་སྐད་དུ་རླུང་ལྡང་བར་མི་འགྱུར་རོ་ཞེས་འཛེར་རོ། །ཁ་ཅིག་ནི་
[048-310a6] འདི་སྐད་དུ་མེ་འབར་བར་མི་འགྱུར་རོ་ཞེས་འཛེར་རོ། །ཁ་ཅིག་ནི་འདི་སྐད་དུ་ཆར་འབབ་པར་མི་འགྱུར་རོ་ཞེས་འཛེར་རོ། །ཁ་ཅིག་ནི་ཆུ་འབབ་པར་མི་འགྱུར་རོ་ཞེས་འཛེར་རོ། །
[048-310a7] ཁ་ཅིག་ནི་ལོ་ཏོག་སྐྱེ་བར་མི་འགྱུར་རོ་ཞེས་འཛེར་རོ། །ཁ་ཅིག་ནི་བྱ་རྣམས་ནམ་མཁའ་ལ་འཕུར་བར་མི་འགྱུར་རོ་ཞེས་འཛེར་རོ། །ཁ་ཅིག་ནི་སྦྲུམ་མ་རྣམས་ནད་མེད་པར་བཙའ་


[048-310b0] [310B] 
[048-310b1] །དགེ་སློང་དག་དེ་ནས་ཚངས་པ་ཆེན་པོ་གཙུག་ཕུད་ཅན་གྱིས་དེ་བཞིན་གཤེགས་པའི་ཐུགས་ཀྱི་རྣམ་པར་རྟོག་པ་དེ་ལྟ་བུ་དེའང་ཤེས། ཡུལ་མ་ག་དཧའི་མི་
[048-310b2] རྣམས་ཀྱི་ལྟ་བར་གྱུར་པ་དེ་དག་ཀྱང་རིག་ནས་ནམ་སྲོས་པ་དང་ཁ་དོག་མངོན་པར་འཕགས་པ་དང། ལྷའི་སྣང་བས་ཤིང་སྒྲོལ་རྒྱུའི་དྲུང་ཐམས་ཅད་སྣང་བར་བྱས་ནས་དེ་བཞིན་གཤེགས་
[048-310b3] པ་ག་ལ་བདེར་སོང་སྟེ་ཕྱིན་པ་དང། དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། དེ་
[048-310b4] བཞིན་གཤེགས་པ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ན་དེ་བཞིན་གཤེགས་པ་ལ་ཚེགས་སུ་བཅད་པ་གསོལ་བ། མ་ག་དཧར་ནི་སྔོན་ཆོས་མ་དག་པ། །དྲི་མར་བཅས་པར་
[048-310b5] སེམས་པའི་སྨྲ་བ་བྱུང། །དེ་སླད་ཐུབ་པ་བདུད་རྩིའི་སྒོ་དབྱེ་གསོལ། །དྲི་མེད་སངས་རྒྱས་ཆོས་ནི་ཉན་ཅིང་མཆིས། །ཁྱོད་ནི་རང་གི་དགོས་མཛད་རང་དབང་གྱུར། །སྡུག་བསྔལ་མངོན་
[048-310b6] པར་འདུ་བྱེད་དྲི་མ་སྤངས། །ཁྱོད་ཀྱི་དགེ་བ་འཕལ་དང་འགྲིབ་མ་མཆིས། །ཁྱོད་འདི་ཆོས་མཆོག་ཕ་རོལ་བྱོན་པར་གྱུར། །ཐུབ་པ་ཁྱོད་འདྲ་འཇིག་རྟེན་འདིར་མ་མཆིས། །དྲང་སྲོང་ཆེ་ཁྱོད་
[048-310b7] ལྷག་པ་ག་ལ་མཆིས། །སྲིད་གསུམ་འདི་ན་རྣམ་པར་ལྷང་ངེ་སྟེ་།ལྷ་མིན་གནས་ན་མཆིས་བའི་རི་བོ་འདྲ། །སྡུག་བསྔལ་སྐྱེ་བོ་ཐུགས་རྗེ་ཆེ་བསྐྱེད་གསོལ། །ཁྱོད་འདྲ་ནམ་ཡང་བཏང་སྙོམས་


[048-311a0] [311A] 
[048-311a1] ༄༅། །མཛད་མི་རིགས། །ཁྱོད་ནི་མི་འཇིགས་སྟོབས་དང་ཡང་དག་ལྡན། །ཁྱོད་ནི་སྐྱེ་བོ་རབ་ཏུ་སྒྲོལ་བར་སྤྱོད། །ལྷ་དང་དགེ་སྤྱོང་བྲམ་ཟེར་བཅས་པ་ཀུན། །སྐྱེ་རྒུ་འདི་དག་
[048-311a2] རིང་ན་ཟུག་རྔུར་བཅས། །ནད་རིམས་མ་མཆིས་ནད་མ་མཆིས་གྱུར་ཅིག་།འདི་ན་དེ་དག་སྐྱབས་ནི་གཞན་མ་མཆིས། །ཆོས་དེ་རྒྱལ་བས་ཐུགས་སུ་ཆུང་གྱུར་ཏེ། །ཇི་ལྟ་བཞིན་དུ་མི་ཉུང་
[048-311a3] སྟོན་འགྱུར་ཞེས། །དགེ་བའི་སེམས་ཀྱིས་བདུད་རྩི་དོན་གཉེར་ཞིང་།ལྷ་དང་མི་རྣམས་ཁྱོད་ཕྱིར་རིང་ནས་འབྲང། །དེ་སླད་མཐུ་རྩལ་བཟང་པོ་ཁྱོད་ལ་གསོལ། །རིང་ནས་ལམ་ལས་
[048-311a4] ཉམས་པའི་སེམས་ཅན་ཐུལ། །མ་ཐོས་དོན་རྣམས་རབ་ཏུ་ཐོས་པར་འཚལ། །ཤིན་ཏུ་ཉམ་ཆུང་རྟས་པར་འཚལ་དང་འདྲ། །རབ་ཏུ་སྐམ་པའི་ས་ལ་སྤྲིན་ལྟ་བུར། །འདྲེན་པ་ཆོས་ཀྱི་ཆར་པས་
[048-311a5] ཚིམ་པར་མཛོད། །རིང་ནས་ཉམས་པའི་མི་རྣམས་སྲིད་པ་ན། །ལྟ་ངན་ཐིབས་པོ་ཚེར་མར་བཅས་པར་རྒྱུ། །གང་བསྒོམས་ན་ནི་བདུད་རྩི་ཐོབ་འགྱུར་བ། །ཚེར་མ་མ་མཆིས་དྲང་ལམ་དེ་བསྟན་
[048-311a6] གསོལ༑ ༑ལོང་བ་གཡང་ལྷུང་འདྲེན་པ་མ་མཆིས་པ། །འདི་ན་དེ་དག་གཞན་གྱིས་དྲང་མི་ནུས། །བློ་ལྡན་ཁྱུ་མཆོག་ཁྱོད་ནི་མོས་བསྐྱེད་དེ། །གཡང་ས་ཆེན་པོར་ལྷུང་བ་གདོན་དུ་གསོལ། །ཐུབ་པ་
[048-311a7] ཁྱོད་དང་རིང་ནས་རྟག་མི་འཇལ། །ཨུ་དུམ་ཝ་རའི་མེ་ཏོག་བརྒྱ་ལམ་ལྟར། །འདྲེན་པ་རྒྱལ་བ་དག་ནི་ས་ལ་འབྱུང། །མགོན་པོ་དལ་རྙེད་སེམས་ཅན་དགྲོལ་དུ་གསོལ། །རང་རྒལ་ནས་ནི་བསྒྲལ་


[048-311b0] [311B] 
[048-311b1] །སྔོན་སྲིད་ཁྱོད་ཀྱི་དགོངས་པ་འདི་འབྱུང་ངོ། །ད་ལྟར་ཁྱོད་ནི་ཕ་རོལ་བྱོན་པར་ངེས། །བདེན་པའི་མཐུ་རྩལ་ཐུགས་དམ་མང་བར་མཛོད། །ཐུབ་པ་ཆོས་ཀྱི་སྒྲོན་མེས་མུན་བ་སོལ་
[048-311b2] དེ་བཞིན་གཤེགས་པའི་རྒྱལ་མཚན་ཁྱོད་ཀྱིས་བསྒྲེང། །སྙན་པའི་གསུང་བརྗོད་པ་ཡི་དུས་ལ་བབ། །རྔ་སྒྲ་རི་དྭགས་དབང་ལྟར་བསྒྲག་ཏུ་གསོལ། །དགེ་སློང་དག་དེ་ནས་དེ་བཞིན་གཤེགས་
[048-311b3] པས་སངས་རྒྱས་ཀྱི་སྤྱན་གྱིས་ཐམས་ཅད་དང་ལྡན་པའི་འཇིག་རྟེན་ལ་གཟིགས་ན། སེམས་ཅན་དམན་པ་དང། འབྲིང་དང། གྱ་ནོམ་དང་མཐོ་བ་དང། དམའ་བ་དང། བར་མ་དང། རྣམ་པ་
[048-311b4] བཟང་པོ་དང། རྣམ་པར་སྦྱང་སླ་བ་དང། རྣམ་པ་ངན་པ་དང་རྣམ་པར་སྦྱང་དཀའ་བ་དང། ཟུར་ཙམ་གྱིས་གོ་བ་དང། ཚིག་ལྷུར་ལེན་པ་དང། སེམས་ཅན་གྱི་ཕུང་པོ་གསུམ་སྟེ། གཅིག་ནི་
[048-311b5] ལོག་པ་ཉིད་དུ་ངེས་པ་དང། གཅིག་ནི་ཡང་དག་པ་ཉིད་དུ་ངེས་པ་དང། གཅིག་ནི་མ་ངེས་པ་གཟིགས་སོ། །དགེ་སློང་དག་འདི་ལྟ་སྟེ་དཔེར་ན། མི་ཞིག་རྫིང་གི་འགྲམ་ན་འདུག་པས་པདྨ་ཁ་
[048-311b6] ཅིག་ནི་ཆུའི་ནང་ནས་མ་འཐོན། །ཁ་ཅིག་ནི་ཆུ་དང་མཉམ། ཁ་ཅིག་ནི་ཆུ་ལས་འཕགས་པ་དག་མཐོང་ངོ། །དགེ་སློང་དག་དེ་བཞིན་དུ་དེ་བཞིན་གཤེགས་པས་སངས་རྒྱས་ཀྱི་སྤྱན་
[048-311b7] གྱིས་ཐམས་ཅད་དང་ལྡན་པའི་འཇིག་རྟེན་ན་སེམས་ཅན་ཕུང་པོ་གསུམ་དུ་རྣམ་པར་གནས་པ་དག་གཟིགས་སོ། །དགེ་སློང་དག་དེ་ནས་དེ་བཞིན་གཤེགས་པ་འདི་སྙམ་དུ་དགོངས་ཏེ། ངས་


[048-312a0] [312A] 
[048-312a1] ༄༅། །ཆོས་བསྟན་ཀྱང་རུང། མ་བསྟན་ཀྱང་རུང་སྟེ། གང་ལོག་པ་ཉིད་དུ་ངེས་པའི་ཕུང་པོ་འདི་ནི་ཆོས་འདི་ཤེས་པར་མི་འགྱུར་རོ། །དམ་ཆོས་བསྟན་ཀྱང་རུང་མ་བསྟན་
[048-312a2] ཀྱང་རུང་སྟེ། གང་ཡང་དག་པ་ཉིད་དུ་ངེས་པའི་ཕུང་པོ་འདི་ནི་ཆོས་འདི་ཤེས་པར་འགྱུར་རོ། །མ་ངེས་པའི་ཕུང་པོ་གང་ཡིན་པ་འདི་ནི་གལ་ཏེ་ཆོས་བསྟན་ན་ནི་ཤེས་པར་འགྱུར་
[048-312a3] ཅི་སྟེ་ཆོས་མ་བསྟན་ན་ནི་ཤེས་པར་མི་འགྱུར་རོ་སྙམ་མོ། །དགེ་སློང་དག་དེ་ནས་དེ་བཞིན་གཤེགས་པས་མ་ངེས་པའི་ཕུང་པོར་རྣམ་པར་གནས་པའི་སེམས་ཅན་རྣམས་ལས་བརྩམས་
[048-312a4] ཏེ་ཐུགས་རྗེ་ཆེན་པོ་བསྐྱེད་དོ། །དེ་ནས་དེ་བཞིན་གཤེགས་པས་བདག་ཉིད་ཀྱི་ཡང་དག་པའི་ཡེ་ཤེས་འདིའི་དབང་དུ་མཛད་དེ། ཚངས་པ་ཆེན་པོ་གཙུག་ཕུད་ཅན་གྱིས་བསྐུལ་བའང་མཁྱེན་
[048-312a5] ནས་ཚངས་པ་ཆེན་པོ་གཙུག་ཕུད་ཅན་ལ་ཚིགས་སུ་བཅད་པས་བཀའ་སྩལ་པ། ཚངས་པ་མ་ག་དྷ་ཡི་སེམས་ཅན་གང། །རྣ་བ་ལྡན་ཞིང་དད་དང་ལྡན་གྱུར་ལ། །མི་འཚེ་འདུ་ཤེས་རྟག་ཏུ་ཆོས་
[048-312a6] ཉན་པས། །དེ་དག་ལ་ནི་བདུད་རྩིའི་སྒོ་ཕྱེའོ། །དེ་ནས་ཚངས་པ་ཆེན་པོ་གཙུག་ཕུད་ཅན་གྱིས་དེ་བཞིན་གཤེགས་པས་གནང་བར་རིག་ནས་ཚིམ་ཞིང་མགུ་ལ་ཡིད་རངས་ཏེ། རབ་ཏུ་དགའ་
[048-312a7] ནས་དགའ་བ་དང་ཡིད་བདེ་བ་སྐྱེས་ཏེ། དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ནས་དེ་ཉིད་དུ་མི་སྣང་བར་གྱུར་ཏོ། །དགེ་སློང་དག་དེ་ནས་དེའི་ཚེ་ས་བླའི་ལྷ་རྣམས་ཀྱིས་


[048-312b0] [312B] 
[048-312b1] པ། གྲོགས་པོ་དག་དོ་མེད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་
[048-312b2] བར་གནང་སྟེ། དེ་ནི་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་ཆེ་དང། ལྷ་དང་མི་རྣམས་ཀྱི་དོན་དང། ཕན་པ་དང་བདེ་
[048-312b3] བར་འགྱུར་རོ། །ཀྱེ་གྲོགས་པོ་དག་ལྷ་མ་ཡིན་གྱི་རིས་ནི་ཡོངས་སུ་འགྲིབ་པར་འགྱུར་རོ། །ལྷའི་རིས་ནི་ཡོངས་སུ་རྫོགས་པར་འགྱུར་རོ་།འཇིག་རྟེན་ན་སེམས་ཅན་མང་པོ་ཡོངས་སུ་མྱ་
[048-312b4] ངན་ལས་འདའ་བར་འགྱུར་རོ། །དེ་ལྟར་བར་སྣང་གི་ལྷ་རྣམས་ཀྱིས་ས་བླའི་ལྷ་རྣམས་ལས་ཐོས་ནས་རྒྱལ་ཆེན་བཞིའི་རིས་ཀྱི་ལྷ་རྣམས་ལ་སྒྲར་བརྗོད་དོ། །རྒྱལ་ཆེན་བཞིའི་རིས་ཀྱི་ལྷ་རྣམས་
[048-312b5] ཀྱིས་སུམ་ཅུ་རྩ་གསུམ་དང། འཐབ་བྲལ་དང། དགའ་ལྡན་དང་འཕྲུལ་དགའ་དང། གཞན་འཕྲུལ་དབང་བྱེད་རྣམས་ལའོ། །དེ་དག་གིས་ཀྱང་ཚངས་རིས་ཀྱི་ལྷ་རྣམས་ལ་ཚིག་ཏུ་བརྗོད་ཅིང་སྒྲ་
[048-312b6] བསྒྲགས་ཏེ། གྲོགས་པོ་དག་དོ་མོད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་བའི་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་བར་གནང་སྟེ། དེ་ནི་སྐྱེ་བོ་མང་པོ་ལ་ཕན་པ་
[048-312b7] དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་ཆེ་དང། ལྷ་དང་མི་རྣམས་ཀྱི་དོན་དང་ཕན་པ་དང། བདེ་བར་འགྱུར་རོ། །ཀྱེ་གྲོགས་པོ་དག་ལྷ་མ་ཡིན་


[048-313a0] [313A] 
[048-313a1] ༄༅། །གྱི་རིས་ནི་ཡོངས་སུ་འགྲིབ་པར་འགྱུར་རོ་ལྷའི་རིས་ནི་ཡོངས་སུ་འཕེལ་བར་འགྱུར་རོ། །འཇིག་རྟེན་ན་སེམས་ཅན་མང་པོ་ཡོངས་སུ་མྱ་ངན་ལས་འདའ་བར་འགྱུར་རོ། །
[048-313a2] དགེ་སློང་དག་དེ་ལྟར་སྐད་ཅིག་དེ་དང། ཐང་གཅིག་དེ་དང། ཡུད་ཙམ་དེ་ལ་ས་བླའི་ལྷ་རྣམས་ནས་བཟུང་སྟེ། ཚངས་རིས་ཀྱི་ལྷའི་བར་མན་ཆད་དུ་གྲོགས་པོ་དག་དེ་བཞིན་གཤེགས་པ་
[048-313a3] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་དོ་མོད་ཆོས་ཀྱི་འཁོར་ལོ་བསྐོར་བར་གནང་སྟེ་ཞེས་བྱ་བ་ནས་སྔ་མ་བཞིན་དུ་སྒྲ་སྐད་ཅིག་མངོན་དུ་བྱུང་བར་གྱུར་ཏོ། །དགེ་སློང་དག་
[048-313a4] དེ་ནས་བྱང་ཆུབ་ཀྱི་ཤིང་གི་ལྷ་ཆོས་སྲེད་ཅེས་བྱ་བ་དང་ཆོས་འདོད་དང། ཆོས་ཀྱི་བློ་གྲོས་དང། ཆོས་སྤྱོད་དང། བྱང་ཆུབ་ཀྱི་ཤིང་གི་ལྷ་བཞི་པོ་དེ་དག་གིས་དེ་བཞིན་གཤེགས་པའི་ཞབས་
[048-313a5] གཉིས་ལ་གཏུགས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་དུ་ཆོས་ཀྱི་འཁོར་ལོ་བསྐོར་བར་མཛད། དགེ་སློང་དག་དེ་སྐད་ཅེས་གསོལ་པ་དང། དེ་བཞིན་གཤེགས་པས་
[048-313a6] ལྷ་དེ་དག་ལ་འདི་སྐད་ཅེས་བཀའ་སྩལ་ཏོ། །གྲོང་ཁྱེར་ཝཱ་ར་ཎཱ་སིར་དྲང་སྲོང་ལྷུང་བ་རི་དྭགས་ཀྱི་ནགས་སུའོ། །དེ་དག་གིས་གསོལ་པ། བཅོམ་ལྡན་འདས། གྲོང་ཁྱེར་ཝཱ་ར་ཎཱ་སི་ནི་སྐྱེ་བོའི་
[048-313a7] ཚོགས་ཆུང་བ་ལགས། རི་དྭགས་ཀྱི་ནགས་ནི་ཞུགས་ཤིང་གི་གྲིབ་མ་ཆུང་བ་ལགས་ཏེ། བཅོམ་ལྡན་འདས། གྲོང་ཁྱེར་ཆེན་པོ་འབྱོར་པ་རྒྱས་པ། བདེ་བ། ལོ་ལེགས་པ། ཉམས་


[048-313b0] [313B] 
[048-313b1] མི་དང་སྐྱེ་བོ་མང་པོས་གང་བ། སྐྱེད་མོས་ཚལ་དང། ནགས་དང། ནགས་འདབས་ཀྱིས་བརྒྱན་པ། གཞན་དག་ཀྱང་མཆིས་ན། བཅོམ་ལྡན་འདས། དེ་དག་ཅིག་ཏུ་ཆོས་ཀྱི་འཁོར་
[048-313b2] ལོ་བསྐོར་བར་གསོལ། དེ་བཞིན་གཤེགས་པས་བཀའ་སྩལ་པ། བཞིན་བཟང་དག་དེ་སྐད་མ་ཟེར་ཅིག་དེ་ཅིའི་ཕྱིར་ཞེ་ན། དེར་ནི་ང་ཡིས་མཆོད་སྦྱིན་སྟོང་ཕྲག་བྱེ་བ་ཁྲག་ཁྲིག་དྲུག་ཅུ་
[048-313b3] བྱས༑ ༑དེར་ནི་སངས་རྒྱས་སྟོང་ཕྲག་བྱེ་བ་ཁྲག་ཁྲིག་དྲུག་ཅུ་དེ་དག་མཆོད། །ཝཱ་ར་ཎཱ་སི་དམ་པ་དེ་ནི་སྔོན་གྱི་དྲང་སྲོང་རྣམས་ཀྱི་གནས། །ས་དེ་ལྷ་དང་ཀླུ་ཡིས་མངོན་བསྟོད་རྟག་ཏུ་ཆོས་ནི་མངོན་
[048-313b4] པར་གཞོལ། །ངས་ནི་སྔོན་ཆད་སངས་རྒྱས་བྱེ་བ་སྟོང་ཕྲག་དགུ་བཅུ་རྩ་གཅིག་དྲན། །དེ་དག་དྲང་སྲོང་ཞེས་བྱ་ནགས་མཆོག་དེར་ནི་འཁོར་ལོ་དམ་པ་བསྐོར། །ཞི་ཞིང་ཉེར་ཞི་བསམ་གཏན་
[048-313b5] མངོན་གྱུར་རྟག་ཏུ་རི་དྭགས་རྣམས་ཀྱིས་བསྟེན། །དེ་ཕྱིར་དྲང་སྲོང་ཞེས་བྱ་ནགས་མཆོག་དེར་ནི་འཁོར་ལོ་དམ་པ་བསྐོར། །བསྐུལ་བའི་ལེའུ་ཞེས་བྱ་བ་སྟེ། ཉི་ཤུ་རྩ་ལྔ་པའོ།། །།
[048-313b6] འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་བདུན་པ། དགེ་སློང་དག་དེ་ནས་དེ་བཞིན་གཤེགས་པ་བྱ་བ་མཛད་པ། བྱེད་པ་མཛད་པ། བཅིངས་པ་ཐམས་
[048-313b7] ཅད་ཡང་དག་པར་ཆད་པ། ཉོན་མོངས་པ་ཐམས་ཅད་བསལ་བ། དྲི་མ་དང་ཉོན་མོངས་པ་སྦྱངས་བ། བདུད་ཕྱིར་རྒོལ་བ་བཅོམ་པ། སངས་རྒྱས་ཀྱི་ཆོས་ཐམས་ཅད་ཀྱི་ཚུལ་གྱི་རྗེས་སུ་


[048-314a0] [314A] 
[048-314a1] ༄༅། །ཞུགས་པ། ཐམས་ཅད་མཁྱེན་པ། ཐམས་ཅད་གཟིགས་པ་སྟོབས་བཅུ་དང་ལྡན་པ། མི་འཇིགས་པ་བཞི་བརྙེས་པ། སངས་རྒྱས་ཀྱི་ཆོས་མ་འདྲེས་
[048-314a2] པ་བཅོ་བརྒྱད་རབ་ཏུ་རྫོགས་པ། སྤྱན་ལྔ་དང་ལྡན་པ། སངས་རྒྱས་ཀྱི་སྤྱན་བསྒྲིབས་པ་མི་མངའ་བས་འཇིག་རྟེན་ཐམས་ཅད་ལ་གཟིགས་ནས་འདི་སྙམ་དུ་དགོངས་ཏེ་ངས་ཐམས་
[048-314a3] ཅད་ཀྱི་ཐོག་མར་གང་ལའང་ཆོས་བསྟན་པར་བྱ། སེམས་ཅན་དག་པ་རྣམ་པ་བཟང་བ། གདུལ་སླ་བ། གོ་སླ་བ། སྦྱང་སླ་བ། འདོད་ཆགས་དང། ཞེ་སྡང་དང། གཏི་མུག་ཆུང་
[048-314a4] བ༑ རྣམ་པར་ཤེས་པ་ལྐོག་ཏུ་མ་གྱུར་པ། གང་ཆོས་མ་ཐོས་ན་ཡོངས་སུ་ཉམས་པར་འགྱུར་བ་གང་དག་ལ་བདག་གིས་ཐོག་མར་ཆོས་བསྟན་པར་བྱ། གང་ལ་ཆོས་འདི་བསྟན་
[048-314a5] ནས་ཀྱང་ཤེས་པར་འགྱུར་ཞིང་མཐོ་འཚམ་པར་མི་འགྱུར་བ་ནི་གང་ཡིན་སྙམ་མོ། །དགེ་སློང་དག་དེ་ནས་དེ་བཞིན་གཤེགས་པ་འདི་སྙམ་དུ་དགོངས་ཏེ། རངས་བྱེད་ཀྱི་བུ་ལྷག་
[048-314a6] སྤྱོད་ནི་དག་པ། རྣམ་པ་བཟང་བ། གོ་སླ་བ། སྦྱང་སླ་བ། འདོད་ཆགས་དང། ཞེ་སྡང་དང། གཏི་མུག་ཆུང་བ། རྣམ་པར་ཤེས་པ་ལྐོག་ཏུ་མ་གྱུར་པ་སྟེ། དེ་ཆོས་མ་ཐོས་ན་
[048-314a7] ཡོངས་སུ་ཉམས་པར་འགྱུར་བའོ། །དེ་ནི་ཉན་ཐོས་རྣམས་ལ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བརྟུལ་ཞུགས་དང་མཐུན་པར་ཆོས་སྟོན་པ་ཡིན་ན། དེ་ད་ལྟར་ག་ལ་


[048-314b0] [314B] 
[048-314b1] དེ་འཆི་བའི་དུས་བྱས་ནས་དེང་དུ་ཞག་བདུན་ལོན་བར་མཁྱེན་ཏོ། །ལྷ་རྣམས་ཀྱིས་དེ་བཞིན་གཤེགས་པའི་ཞབས་ལ་གཏུགས་ཏེ་འདི་སྐད་ཅེས་གསོལ་ཏོ། །
[048-314b2] བཅོམ་ལྡན་འདས། དེ་དེ་ལྟ་ལགས་སོ། །བདེ་བར་གཤེགས་པ། དེ་དེ་ལྟ་ལགས་ཏེ། རངས་བྱེད་ཀྱི་བུ་ལྷག་སྤྱོད་གུམ་ནས་དེང་དུ་དགུང་བདུན་ལགས་སོ། །དགེ་སློང་དག་ངས་འདི་
[048-314b3] སྙམ་དུ་བསམ་སྟེ། ཨེ་མ་རངས་བྱེད་ཀྱི་བུ་ལྷག་སྤྱོད་དེ་ཆོས་ཤིན་ཏུ་བཟང་པོ་འདི་ལྟ་བུ་འདི་མ་ཐོས་པར་ཤི་བའི་དུས་བྱས་པ་ནི་ཆེར་ཉམས་སོ། །གལ་ཏེ་དེས་ཆོས་འདི་ཐོས་ན། ཤེས་
[048-314b4] པར་འགྱུར་ཏེ། དེ་ལ་བདག་གིས་ཐོག་མར་ཆོས་བསྟན་པར་བྱ་ཞིང་དེའང་བདག་ལ་མཐོ་འཚམ་པར་མི་འགྱུར་རོ་སྙམ་མོ། །དགེ་སློང་དག་དེ་བཞིན་གཤེགས་པས་ཡང་འདི་སྙམ་དུ་
[048-314b5] དགོངས་ཏེ། སེམས་ཅན་དག་པ། གདུལ་སླ་བ་ཞེས་བྱ་བ་ནས་ངའི་ཆོས་བསྟན་པ་མཐོ་འཚམ་པར་མི་འགྱུར་བ་ཞེས་བྱ་བའི་བར་དུ་སྔ་མ་བཞིན་ཏེ། དེ་ལྟ་བུ་གཞན་སུ་ཡོད་སྙམ་མོ་
[048-314b6] དགེ་སློང་དག་དེ་ནས་དེ་བཞིན་གཤེགས་པ་འདི་སྙམ་དུ་དགོངས་ཏེ་སྒྱུ་རྩལ་ཤེས་ཀྱི་བུ་རིང་འཕུར་ནི་དག་པ་ཞེས་བྱ་བ་ནས་ངའི་ཆོས་བསྟན་པ་མཐོ་འཚམ་པར་མི་འགྱུར་
[048-314b7] ཞེས་བྱ་བའི་བར་དུ་སྟེ། དེ་ད་ལྟར་ག་ལ་འདུག་སྙམ་དགོངས་ན་དེའང་འཆི་བའི་དུས་བྱས་ནས་དེང་དུ་ཞག་གསུམ་ལོན་པར་མཁྱེན་ཏོ། །གནས་གཙང་མའི་རིས་ཀྱི་ལྷ་རྣམས་ཀྱིས་


[048-315a0] [315A] 
[048-315a1] ༄༅། །ཀྱང་དོན་དེ་དེ་བཞིན་གཤེགས་པ་ལ་གསོལ་ཏེ། བཅོམ་ལྡན་འདས། དེ་དེ་ལྟ་ལགས་སོ། །བདེ་བར་གཤེགས་པ། དེ་དེ་ལྟ་ལགས་ཏེ་སྒྱུ་རྩ་ལ་ཤེས་
[048-315a2] ཀྱི་བུ་རིང་འཕུར་གུམ་ནས་དེང་དུ་དགུང་གསུམ་ལགས་སོ། །དེ་ནས་དེ་བཞིན་གཤེགས་པ་འདི་སྙམ་དུ་དགོངས་ཏེ། ཨེ་མ་སྒྱུ་རྩལ་ཤེས་ཀྱི་བུ་རིང་འཕུར་དེ་ཆོས་ཤིན་ཏུ་བཟང་
[048-315a3] པོ་འདི་ལྟ་བུ་འདི་མ་ཐོས་པར་ཤི་བ་ནི་ཆེར་ཉམས་སོ་སྙམ་མོ་།དགེ་སློང་དག་དེ་བཞིན་གཤེགས་པས་ཡང་འདི་སྙམ་དུ་དགོངས་ཏེ་སེམས་ཅན་དག་པ། རྣམ་པ་བཟང་
[048-315a4] བ་ཞེས་བྱ་བ་ནས་ངའི་ཆོས་བསྟན་པ་མཐོ་འཚམ་པར་མི་འགྱུར་ཞེས་བྱ་བའི་བར་དུ་སྔ་མ་བཞིན་ཏེ། དེ་ལྟ་བུ་གཞན་སུ་ཡོད་སྙམ་མོ། །དགེ་སློང་དག་དེ་ནས་དེ་བཞིན་གཤེགས་
[048-315a5] པས་འདི་སྙམ་དུ་དགོངས་ཏེ། ལྔ་སྡེ་བཟང་པོ་རྣམས་ནི་དག་པ་རྣམ་པ་བཟང་བ། གདུལ་སླ་བ། གོ་སླ་བ། རྣམ་པར་སྦྱང་སླ་བ་འདོད་ཆགས་དང། ཞེ་སྡང་དང། གཏི་མུག་
[048-315a6] ཆུང་བ༑ རྣམ་པར་ཤེས་པ་ལྐོག་ཏུ་མ་གྱུར་པ་སྟེ། དེ་དག་ཆོས་མ་ཐོས་ན། ཡོངས་སུ་ཉམས་པར་འགྱུར་བའོ། །ང་དཀའ་བ་སྤྱད་པ་སྤྱོད་པ་ནའང་དེ་དག་གིས་བསྙེན་བཀུར་བྱས་
[048-315a7] པར་གྱུར་ཏེ། དེ་དག་ངས་ཆོས་བསྟན་ན། ཤེས་པར་འགྱུར་ཞིང། ང་ལ་མཐོ་འཚམ་པར་མི་འགྱུར་རོ་སྙམ་མོ། །དགེ་སློང་དག་དེ་ནས་དེ་བཞིན་གཤེགས་པ་འདི་སྙམ་དུ་དགོངས་


[048-315b0] [315B] 
[048-315b1] བདག་གིས་ལྔ་སྡེ་བཟང་པོ་རྣམས་ལ་ཐོག་མར་ཆོས་བསྟན་པར་བྱ་གོར་མ་ཆག་སྙམ་མོ། །དགེ་སློང་དག་དེ་ནས་ཡང་དེ་བཞིན་གཤེགས་པ་འདི་སྙམ་དུ་དགོངས་ཏེ། ལྔ་སྡེ་བཟང་པོ་
[048-315b2] དག་ད་ལྟར་གང་ན་འཁོད་སྙམ་མོ། །དེ་ནས་དེ་བཞིན་གཤེགས་པས་སངས་རྒྱས་ཀྱི་སྤྱན་གྱིས་ཐམས་ཅད་དང་ལྡན་པའི་འཇིག་རྟེན་ལ་རྣམ་པར་གཟིགས་ན་ལྔ་སྡེ་བཟང་པོ་དག་གྲོང་ཁྱེར་
[048-315b3] ཝཱ་ར་ཎཱ་སིའི་དྲང་སྲོང་ལྷུང་བ་རི་དྭགས་ཀྱི་ནགས་ན་འཁོད་པར་གཟིགས་སོ། །གཟིགས་ནས་ཀྱང་དེ་བཞིན་གཤེགས་པས་འདི་སྙམ་དུ་དགོངས་ཏེ། བདག་གིས་ལྔ་སྡེ་བཟང་པོ་རྣམས་
[048-315b4] ལ་ཐམས་ཅད་ཀྱི་ཐོག་མར་ཆོས་བསྟན་པར་བྱ་གོར་མ་ཆག་གོ་དེ་དག་གིས་ངས་ཐམས་ཅད་ཀྱིས་ཐོག་མར་ཆོས་བསྟན་པ་ཀུན་ཤེས་པར་འགྱུར་རོ་སྙམ་མོ། །དགེ་སློང་དག་དེ་ཅིའི་
[048-315b5] ཕྱིར་ཞེ་ན། དེ་དག་ནི་སྤྱད་པ་དང་ལྡན་པ། ཆོས་དཀར་པོ་རྣམས་ཤིན་ཏུ་ཡོངས་སུ་བསྡུས་པ། ཐར་པའི་ལམ་ལ་མངོན་དུ་ཕྱོགས་པ་བགེགས་དང་བྲལ་བ་དག་གོ་དགེ་སློང་དག་དེ་
[048-315b6] ནས་དེ་བཞིན་གཤེགས་པས་དེ་སྙམ་དུ་དགོངས་ནས་བྱང་ཆུབ་ཀྱི་སྙིང་པོ་ལས་བཞེངས་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གཤེགས་ནས་མཐར་གྱིས་ཡུལ་མ་ག་
[048-315b7] དཧར་རྒྱུ་ཞིང་ཡུལ་གསལ་ལྡན་དུ་གཤེགས་སོ། །དེ་ནས་རི་ག་ཡ་དང། བྱང་ཆུབ་ཀྱི་སྙིང་པོའི་བར་དུ་ཀུན་ཏུ་འཚོ་བ་པ་གཞན་ཞིག་གིས་དེ་བཞིན་གཤེགས་པ་རྒྱང་རིང་པོ་ནས་གཤེགས་པ་


[048-316a0] [316A] 
[048-316a1] ༄༅། །མཐོང་ངོ། །མཐོང་ནས་ཀྱང་དེ་བཞིན་གཤེགས་པ་ག་ལ་བ་དེར་སོང་སྟེ་ཕྱིན་ནས་ཕྱོགས་གཅིག་ཏུ་འདུག་གོ་དགེ་སློང་དག་།ཕྱོགས་གཅིག་ཏུ་འདུག་ནས་
[048-316a2] ཀྱང་ཀུན་ཏུ་འཚོ་བ་པ་དེ་དེ་བཞིན་གཤེགས་པ་དང་ལྷན་ཅིག་ཏུ་ཡང་དག་པར་མགུ་བར་བྱ་བའི་གཏམ་རྣམ་པ་མང་པོ་བྱས་ནས་འདི་སྐད་ཅེས་གསོལ་ཏོ། །ཚེ་དང་ལྡན་པ་གཽ་ཏ་མ་
[048-316a3] ཁྱོད་ཀྱི་དབང་བོ་རྣམས་ནི་ཤིན་ཏུ་གསལ་ལོ། །ཁྱོད་ཀྱི་པགས་པའི་མདོག་ནི་སེར་པོར་གདའ་ཞིང་ཡོངས་སུ་དག་ལ་ཡོངས་སུ་བྱང་བ་སྟེ་འདི་ལྟ་སྟེ། དཔེར་ན། སྟོན་ཀ་རྒྱ་
[048-316a4] ཤུག་ཁ་དོག་རྩ་སེར་ཞིང་འོད་གསལ་ཏེ། སེར་པོར་གདའ་བ་དེ་བཞིན་དུ་གཽ་ཏ་མ་ཁྱོད་ཀྱི་དབང་པོ་རྣམས་ཡོངས་སུ་དག་ཅིང། ཞལ་གྱི་དཀྱིལ་འཁོར་ཡང་ཡོངས་སུ་དག་ལ་ཡོངས་
[048-316a5] སུ་བྱད་པའོ། །འདི་ལྟ་སྟེ། དཔེར་ན། ཤིང་ཏ་ལའི་འབྲས་བུ་སྨིན་པ་རྩ་བ་ནས་ཆད་མ་ཐག་པའི་རྩ་བ་ལོགས་སེར་པོར་གདའ་བ་ལགས་ཏེ། ཡོངས་སུ་དག་ཅིང་ཡོངས་སུ་བྱང་བ་དེ་
[048-316a6] བཞིན་དུ་གཽ་ཏ་མ་ཁྱོད་ཀྱི་དབང་པོ་རྣམས་ནི་ཡོངས་སུ་དག་ལ་ཞལ་གྱི་དཀྱིལ་འཁོར་ནི་ཡོངས་སུ་དག་ཅིང་ཡོངས་སུ་བྱད་བའོ་།འདི་ལྟ་སྟེ། དཔེར་ན། ཛམྦུའི་ཆུ་བོའི་གསེར་
[048-316a7] གྱི་མགུལ་རྒྱན་ཐབ་ནས་ཕྱུང་སྟེ། མགར་བའི་བུ་མཁས་པས་ལེགས་པར་ཡོངས་སུ་སྦྱངས་པར་གྱིས་པ། ལ་བ་དུར་ཀའི་ནང་དུ་སྩལ་ན། ཁ་དོག་དང་ལྡན་པར་འགྱུར་ཏེ། ཡོངས་


[048-316b0] [316B] 
[048-316b1] བར་འགྱུར་རོ། །དེ་བཞིན་དུ་གཽ་ཏ་མ་ཁྱོད་ཀྱི་དབང་པོ་རྣམས་ནི་ཤིན་ཏུ་གསལ། པགས་པའི་མདོག་ནི་ཡོངས་སུ་
[048-316b2] དག་ཞལ་གྱི་དཀྱིལ་འཁོར་ནི་ཡོངས་སུ་བྱད་བ་ལགས་སོ། །ཚེ་དང་ལྡན་པ་གཽ་ཏ་མ་སུ་ལས་ཚངས་པར་སྤྱད་པ་སྤྱོད། དགེ་སློང་དག་།དེ་སྐད་ཅེས་གསོལ་པ་དང། དེ་བཞིན་གཤེགས་
[048-316b3] པས་ཀུན་ཏུ་འཚོ་བ་པ་དེ་ལ་ཚིགས་སུ་བཅད་པས་སླར་བཀའ་སྩལ་པ་ང་ལ་སློབ་དཔོན་གང་ཡང་མེད། །ང་དང་འདྲ་བ་ཡོད་མ་ཡིན་།ང་ནི་གཅིག་པུ་རྫོགས་སངས་རྒྱས། །བསིལ་གྱུར་
[048-316b4] ཟག་པ་མེད་པ་ཡིན། །དེས་སྨྲས་པ། གཽ་ཏ་མ། བདག་ཉིད་དགྲ་བཅོམ་པར་ཞལ་གྱིས་འྪེའམ། དེ་བཞིན་གཤེགས་པས་བཀའ་སྩལ་པ། ང་ཉིད་འཇིག་རྟེན་དགྲ་བཅོམ་པ། །ང་ནི་སྟོན་
[048-316b5] པ་བླ་ན་མེད། །ལྷ་དང་ལྷ་མིན་དྲི་ཟར་བཅས། །ང་ཡི་དོ་ཟླ་གང་ཡང་མེད། །དེས་སྨྲས་པ། གཽ་ཏ་མ། བདག་ཉིད་རྒྱལ་བ་ལགས་པར་ཞལ་གྱིས་འྖེའམ། དེ་བཞིན་གཤེགས་པས་བཀའ་
[048-316b6] སྩལ་པ། གང་དག་ཟག་པ་ཟད་བརྙེས་པ། །ང་འདྲ་རྒྱལ་པར་ཤེས་པར་བྱ། །ང་ནི་སྡིག་པའི་ཆོས་ལས་རྒྱལ། །དེ་བས་ཉེ་འགྲོ་ང་རྒྱལ་ཡིན། །དེས་སྨྲས་པ། ཚེ་དང་ལྡན་པ་གཽ་ཏ་མ་ད་གར་
[048-316b7] བཞུད༑ དེ་བཞིན་གཤེགས་པས་བཀའ་སྩལ་པ། །ང་ནི་ཝཱ་ར་ཎཱ་སིར་འགྲོ་གྲོང་ཁྱེར་གསལ་ལྡན་སོང་ནས་ནི། །ལོང་བ་ལྟ་བུའི་འཇིག་རྟེན་ལ། །མཚུངས་པ་མེད་པའི་འོད་བྱའོ། །ང་ནི་ཝཱ་ར་


[048-317a0] [317A] 
[048-317a1] ༄༅། །ཎཱ་སིར་འགྲོ་གྲོང་ཁྱེར་གསལ་ལྡན་སོང་ནས་ནི། །འོན་བ་ལྟ་བུའི་འཇིག་རྟེན་ལ། །བདུད་རྩིའི་རྔ་ཆེན་བརྡུང་བར་བྱ་།ང་ནི་ཝཱ་ར་ཎཱ་སིར་འགྲོ་གྲོང་ཁྱེར་
[048-317a2] གསལ་ལྡན་སོང་ནས་ནི། །འཇིག་རྟེན་དུ་ནི་མ་བསྐོར་བའི། །ཆོས་ཀྱི་འཁོར་ལོ་བསྐོར་བར་བྱ། །ཀུན་ཏུ་འཚོ་བ་པ་དེས་གཽ་ཏ་མ། དེ་བཞིན་དུ་འགྱུར་རོ། །དེ་བཞིན་དུ་འགྱུར་རོ་ཞེས་སྨྲས་
[048-317a3] ཏེ༑ ལྷོ་ཕྱོགས་ལོགས་སུ་སོང་ངོ། །དེ་བཞིན་གཤེགས་པ་ནི་བྱང་ཕྱོགས་ལོགས་སུ་བཞུད་དོ། །དགེ་སློང་དག་དེ་ལྟར་དེ་བཞིན་གཤེགས་པ་རིག་ཡའི་ཀླུའི་རྒྱལ་པོ་ཤིན་ཏུ་
[048-317a4] བལྟ་མཛེས་ཀྱིས་བཞུགས་སུ་གསོལ་བ་དང། བཤོས་གསོལ་བར་སྤྱན་དྲངས་སོ། །དེ་ནས་དེ་བཞིན་གཤེགས་པ་ཉེ་གནས་སུ་གཤེགས་སོ། །དེ་ནས་ཀྱང་ལྟེང་རྒྱས་ལྟ་བུར་
[048-317a5] གཤེགས་སོ། །དེ་ནས་ཀྱང་ཙནྡན་ལར་གཤེགས་སོ། །དེ་ནས་གྲོང་ཁྱེར་ཁ་ལོ་སྒྱུར་དུ་གཤེགས་སོ། །དགེ་སློང་དག་དེ་དག་ཏུའང་ཁྱིམ་བདག་རྣམས་ཀྱིས་དེ་བཞིན་གཤེགས་པ་
[048-317a6] བཞུགས་སུ་གསོལ་བ་དང། བཤོས་གསོལ་བར་སྤྱན་དྲངས་ཏེ་མཐར་གྱིས་ཀླུང་ཆེན་པོ་གངྒཱའི་འགྲམ་དུ་གཤེགས་སོ། །དགེ་སློང་དག་དེའི་ཚེ་ཀླུང་ཆེན་པོ་གངྒཱ་ཤིན་ཏུ་བྲུག་སྟེ་
[048-317a7] མུ་དང་མཉམ་པར་འབབ་བོ། །དགེ་སློང་དག། དེ་ནས་དེ་བཞིན་གཤེགས་པ་ཕ་རོལ་ཏུ་གཤེགས་པའི་ཕྱིར་མཉན་པའི་གན་དུ་གཤེགས་པ་དང་དེས་གསོལ་པ། གཽ་ཏ་མ། གྲུ་


[048-317b0] [317B] 
[048-317b1] གྲོགས་པོ་ང་ལ་གྲུ་བཙས་མེད་དོ་ཞེས་བཀའ་སྩལ་ནས་དེ་བཞིན་གཤེགས་པ་ནམ་མཁའ་ལས་ཚུ་རོལ་གྱི་འགྲམ་ནས་ཕ་རོལ་གྱི་འགྲམ་དུ་གཤེགས་སོ། །
[048-317b2] དེ་ནས་མཉན་པ་དེས་དེ་མཐོང་ནས་སྦྱིན་གནས་རྣམ་པ་འདི་ལྟ་བུ་འདི་བདག་གིས་མ་བསྒྲལ་ཏོ་ཞེས་ཤིན་ཏུ་འགྱོད་དེ། ཀྱི་ཧུད་མཚར་བྱས་སོ་ཞེས་སྨྲས་ནས་བརྒྱལ་ཏེ་ས་ལ་འགྱེལ་
[048-317b3] ཏོ༑ ༑དེ་ནས་མཉན་པས་རྒྱལ་པོ་གཟུགས་ཅན་སྙིང་པོ་ལ་ཇོ་བོ་དགེ་སྦྱོང་གཽ་ཏ་མ་ལ་གྲུ་བཙས་སྩལ་བར་གསོལ་ན། གྲུ་བཙས་མེད་དོ་ཞེས་གསུངས་ཏེ། ནམ་མཁའ་ལས་ཚུ་རོལ་གྱི་
[048-317b4] འགྲམ་ནས་ཕ་རོལ་གྱི་འགྲམ་དུ་གཤེགས་སོ་ཞེས་དེའི་ལོ་རྒྱུས་བསྙད་དོ། །དེ་སྐད་ཐོས་ནས་རྒྱལ་པོ་གཟུགས་ཅན་སྙིང་པོས་དེ་ཕྱིན་ཆད་རབ་ཏུ་བྱུང་བ་ཐམས་ཅད་ལ་གྲུ་བཙས་མི་དབང་
[048-317b5] པར་བྱས་སོ། །དགེ་སློང་དག་དེ་ལྟར་དེ་བཞིན་གཤེགས་པ་མཐར་གྱིས་ཡུལ་རྒྱུ་བ་རྒྱུ་ཞིང་གྲོང་ཁྱེར་ཆེན་པོ་ཝཱ་ར་ཎཱ་སི་ག་ལ་བ་དེར་གཤེགས་སོ། །གཤེགས་ནས་ནང་པར་ཤམ་
[048-317b6] ཐབས་དང་ཆོས་གོས་གསོལ་ཏེ་ལྷུང་བཟེད་བསྣམས་ནས་གྲོང་ཁྱེར་ཆེན་པོ་ཝཱ་ར་ཎཱ་སིར་བསོད་སྙོམས་ཀྱི་ཕྱིར་གཤེགས་ཏེ། དེར་བསོད་སྙོམས་ཀྱི་ཕྱིར་གཤེགས་ནས་བསོད་སྙོམས་
[048-317b7] ཀྱི་ཞལ་བྲས་མཇུག་ཏུ་གསོལ་ཏེ་ཟས་ཀྱི་བྱ་བ་བྱས་ནས་དྲང་སྲོང་ལྷུང་བ་རི་དྭགས་ཀྱི་ནགས་ག་ལ་བ་དང། ལྔ་སྡེ་བཟང་པོ་ག་ལ་བ་དེར་གཤེགས་པ་དང། ལྔ་སྡེ་བཟང་པོ་དག་གིས་དེ་


[048-318a0] [318A] 
[048-318a1] ༄༅། །བཞིན་གཤེགས་པ་རྒྱང་རིང་པོ་ནས་གཤེགས་པ་མཐོང་ངོ། །མཐོང་ནས་ཀྱང་འདི་སྐད་དུ་ཚེ་དང་ལྡན་པ་དག་དགེ་སྦྱོང་གཽ་ཏ་མ་ལྷོད་པ། མང་དུ་ཟ་བ། སྤོང་
[048-318a2] བ་ལས་ཉམས་པ་འདི་འོང་སྟེ། འདིས་སྔོན་གྱི་དཀའ་བ་སྤྱད་པ་དེས་མིའི་ཆོས་བླ་མ་ལས་མཆོག་ཏུ་གྱུར་པ། འཕགས་པའི་ཡེ་ཤེས་མཐོང་བའི་ཁྱད་པར་ཅུང་ཟད་ཀྱང་མངོན་སུམ་དུ་
[048-318a3] བྱེད་མ་ནུས་ན། ད་ལྟར་ཁ་ཟས་རགས་པ་ཟ་ཞིང་བསོད་སྙོམས་ལ་སྦྱོར་བ་དང་ལྡན་པར་གནས་པ་ལྟ་སྨོས་ཀྱང་ཅི་དགོས་ཏེ། ལྷོད་པ། མང་དུ་ཟ་བ། འདི་ལ་སྐལ་པ་མེད་ཀྱི། གང་གིས་
[048-318a4] ཀྱང་འདི་བསུ་བར་མི་བྱའོ། །ལྡང་བར་མི་བྱའོ། །ཆོས་གོས་དང་ལྷུང་བཟེད་བླང་བར་མི་བྱའོ། །སྟན་དང། ཡོངས་སུ་སྤྱད་པར་འོས་པའི་བཏུང་བ་དང། རྐང་པ་གཞག་པའང་སྦྱིན་པར་
[048-318a5] མི་བྱའོ༑ ༑སྟན་ལྷག་པ་གཞན་ནི་མ་གཏོགས་ཏེ། ཚེ་དང་ལྡན་པ་གཽ་ཏ་མ་སྟན་ལྷག་པ་གཞན་འདི་དག་ཡོད་ཀྱི། ཅི་སྟེ་འདོད་ན་འདུག་ཅིག་པར་བརྗོད་དོ་ཞེས་འོག་ཁྲིམས་བཅས་
[048-318a6] སོ༑ ༑ཚེ་དང་ལྡན་པ་ཀུན་ཤེས་ཀཽཎྜི་ནྱས་སེམས་ལ་ནི་ཁས་མ་བླངས་ཏེ། ཚིག་གིས་ནི་མི་རུང་ཞེས་མ་བྱས་སོ། །དགེ་སློང་དག་།དེ་བཞིན་གཤེགས་པ་ཇི་ལྟ་ཇི་ལྟར་ལྔ་སྡེ་བཟང་
[048-318a7] པོ་ག་ལ་བ་དེར་གཤེགས་པ་དེ་ལྟ་དེ་ལྟར་དེ་དག་རང་རང་གི་སྟན་ལ་མི་དགའ་ཞིང་ལྡང་འདོད་པར་གྱུར་ཏེ། འདི་ལྟ་སྟེ། དཔེར་ན་འདབ་ཆགས་བྱ་སྐོན་པར་བཅུག་པར་གྱུར་ལ་


[048-318b0] [318B] 
[048-318b1] དེ་མེས་གདུངས་པས་མྱུར་བ་མྱུར་བར་འཕར་བར་འདོད་ཅིང་འཕུར་འདོད་པ་དེ་བཞིན་དུ་དེ་བཞིན་གཤེགས་པ་ཇི་ལྟ་ཇི་ལྟར་ལྔ་སྡེ་བཟང་པོ་དག་གི་གན་
[048-318b2] དུ་གཤེགས་པ་དེ་ལྟ་དེ་ལྟར་ལྔ་སྡེ་བཟང་པོ་དག་རང་རང་གི་སྟན་ལ་མི་དགའ་ཞིང་ལྡང་འདོད་པར་གྱུར་ཏོ། །དེ་ཅིའི་ཕྱིར་ཞེ་ན། གང་དག་དེ་བཞིན་གཤེགས་པ་མཐོང་ནས་སྟན་ལས་མི་ལྡང་
[048-318b3] བའི་སེམས་ཅན་དེ་ནི་སེམས་ཅན་གྱི་རིས་ན་གང་ཡང་མེད་དོ། །དེ་བཞིན་གཤེགས་པ་ཇི་ལྟ་ཇི་ལྟར་ལྔ་སྡེ་བཟང་པོ་དག་གི་གན་དུ་གཤེགས་པ་དེ་ལྟ་དེ་ལྟར་ལྔ་སྡེ་བཟང་པོ་དག་གིས་དེ་
[048-318b4] བཞིན་གཤེགས་པའི་དཔལ་དང་གཟི་བརྗིད་མ་བཟོད་ནས་སྟན་གྱི་སྟེང་ན་འདར་ཞིང་ཀུན་གྱིས་འོག་ཁྲིམས་བཤིག་སྟེ་སྟན་ལས་ལངས་ནས་ལ་ལས་ནི་རིམ་གྲོ་བྱེད། ལ་ལས་ནི་བསུ་
[048-318b5] ཏེ་ན་བཟའ་ཆོས་གོས་དང་ལྷུང་བཟེད་བླངས། ལ་ལས་ནི་གདན་བཏིང་ལ་ལས་ནི་ཞབས་གཞག་པ་བཤམས། ལ་ལས་ནི་ཞབས་བཀྲུ་བའི་ཆུ་བཤམས་ཏེ། འདི་སྐད་ཅེས་
[048-318b6] ཀྱང་གསོལ་ཏོ། །ཚེ་དང་ལྡན་པ་གཽ་ཏ་མ། ཁྱོད་ལེགས་པར་བྱོན་ཏེ། །གདན་བཏིང་བ་འདི་ལ་བཞུགས་སུ་གསོལ། དགེ་སློང་དག་དེ་བཞིན་གཤེགས་པ་གདན་བཏིང་བ་ལ་བཞུགས་ན་
[048-318b7] ལྔ་སྡེ་བཟང་པོ་དག་དེ་བཞིན་གཤེགས་པ་དང་ལྷན་ཅིག་ཏུ་ཡང་དག་པར་མགུ་བར་བྱ་བ་དང། ཡང་དག་པར་ཆགས་པར་བྱ་བའི་གཏམ་རྣམ་པ་མང་པོ་བྱས་ནས་ཕྱོགས་གཅིག་ཏུ་འཁོད་


[048-319a0] [319A] 
[048-319a1] ༄༅། །དོ༑ ༑ཕྱོགས་གཅིག་ཏུ་འཁོད་ནས་ཀྱང་དེ་བཞིན་གཤེགས་པ་ལ་ལྔ་སྡེ་བཟང་པོ་དག་གིས་འདི་སྐད་ཅེས་གསོལ་ཏོ། །ཚེ་དང་ལྡན་པ་གཽ་ཏ་མའི་དབང་པོ་
[048-319a2] རྣམས་ནི་རབ་ཏུ་གསལ་ལོ། །པགས་པའི་མདོག་ནི་ཡོངས་སུ་དག་གོ་ཞེས་བྱ་བ་ཐམས་ཅད་སྔ་མ་བཞིན་ནོ། །ཚེ་དང་ལྡན་པ་གཽ་ཏ་མ་ཁྱོད་ལ་མིའི་ཆོས་བླ་མ་ལས་མཆོག་
[048-319a3] ཏུ་གྱུར་པ་འཕགས་པའི་ཡེ་ཤེས་མཐོང་བའི་ཁྱད་པར་ཅུང་ཟད་མངོན་སུམ་དུ་མཛད་པ་ལྟ་མྔའམ། དགེ་སློང་དག་དེ་སྐད་ཅེས་གསོལ་པ་དང། དེ་བཞིན་གཤེགས་པས་ལྔ་
[048-319a4] སྡེ་བཟང་པོ་རྣམས་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག་།ཁྱེད་དེ་བཞིན་གཤེགས་པ་ལ་ཚེ་དང་ལྡན་པ་ཞེས་མ་རྗོད་ཅིག་།ཁྱེད་ལ་ཡུན་རིང་པོར་གནོད་པ་དང། མི་
[048-319a5] ཕན་པ་དང། མི་བདེ་བར་གྱུར་ཏ་རེ། དགེ་སློང་དག་ངས་ནི་བདུད་རྩི་དང། འཆི་བ་མེད་པར་འགྲོ་བའི་ལམ་མངོན་དུ་བྱས་སོ། །དགེ་སློང་དག་ང་ནི་སངས་རྒྱས་སོ། །ཐམས་
[048-319a6] ཅད་མཁྱེན་པའོ། །ཐམས་ཅད་གཟིགས་པའོ། །བསིལ་བར་གྱུར་པའོ། །ཟག་པ་ཟད་པའོ། །ཆོས་ཐམས་ཅད་ལ་དབང་བའོ། །དགེ་སློང་དག་ངས་ཁྱེད་ལ་ཆོས་བཤད་ཀྱི། ཚུར་
[048-319a7] ཤོག་ཉོན་ཅིག་ནན་ཏན་གྱིས་ཤིག་རྣ་བ་ལྷོགས་ཤིག་དང། ངས་གདམས་ཤིང་རྗེས་སུ་བསྟན་ཏོ། །ངས་ཅི་ནས་ཡང་དག་པར་བཤད་ཅིང་ཡང་དག་པར་རྗེས་སུ་བསྟན་ན་


[048-319b0] [319B] 
[048-319b1] པར་གྲོལ་བ་དང། ཤེས་རབ་རྣམ་པར་གྲོལ་བ་ཚེ་འདི་ཉིད་ལ་རང་གི་མངོན་པར་ཤེས་པས་མངོན་དུ་བྱས་ཏེ་ཉེ་བར་བསྒྲུབས་
[048-319b2] ནས་བདག་གི་སྐྱེ་བ་ཟད་དོ། །ཚངས་པར་སྤྱོད་པ་བསྙེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་ཤེས་པར་འགྱུར་རོ། །དགེ་སློང་དག་ཁྱེད་ཚེ་དང་ལྡན་པ་དག་
[048-319b3] དགེ་སྦྱོང་གཽ་ཏ་མ་ལྷོད་པ། མང་དུ་ཟ་བ། སྤོང་བ་ལས་ཉམས་པ་འདི་འོངས་ཏེ་ཞེས་བྱ་བ་ནས་ཅི་སྟེ་འདོད་ན་འདུག་ཅིག་ཅེས་བྱ་བའི་བར་ཐམས་ཅད་སྔ་མ་བཞིན་ཏེ། དེ་སྙམ་དུ་མ་བསམ་
[048-319b4] མམ༑ དགེ་སློང་དག་དེ་སྐད་ཅེས་མ་ཟེར་ཅིག་ཅེས་བཀའ་སྩལ་པ་དང། དེ་དག་མུ་སྟེགས་ཅན་གྱི་རྟགས་དང། མུ་སྟེགས་ཅན་གྱི་རྒྱལ་མཚན་གང་ཅི་ཡོད་པ་དེ་ཐམས་ཅད་སྐད་ཅིག་དེ་
[048-319b5] ཉིད་ལ་མེད་པར་གྱུར་ཏེ། ཆོས་གོས་གསུམ་དང་ལྷུང་བཟེད་དང་ལྡན་པར་གྱུར་ཅིང། སྐྲའང་བྲེགས་པར་གྱུར་ཏེ། འདི་ལྟ་སྟེ། དཔེར་ན་དགེ་སློང་བསྙེན་པར་རྫོགས་ནས་ལོ་བརྒྱ་ལོན་
[048-319b6] པའི་སྤྱོད་ལམ་དང་འདྲ་བར་གྱུར་ཏོ། །དེ་ཉིད་ཀྱིས་དེ་དག་རབ་ཏུ་བྱུང་ཞིང་བསྙེན་པར་རྫོགས་ཏེ་དགེ་སློང་གི་དངོས་པོར་གྱུར་ཏོ་།དགེ་སློང་དག་དེ་ནས་དེའི་ཚེ་དགེ་སློང་ལྔ་པོས་དེ་བཞིན་
[048-319b7] གཤེགས་པའི་ཞབས་ལ་གཏུགས་ཏེ་ཉེས་པ་བཤགས་ནས་དེ་བཞིན་གཤེགས་པ་ལ་སྟོན་པའི་འདུ་ཤེས་དང་ཕངས་པར་བསམ་པ་དང། དད་པ་དང། གུས་པ་བསྐྱེད་དེ། གུས་པ་


[048-320a0] [320A] 
[048-320a1] ༄༅། །བསྐྱེད་ནས་ཀྱང་རྫིང་ཁེབས་པར་དེ་བཞིན་གཤེགས་པའི་སྐུ་བསིལ་ཞིང་ཡོངས་སུ་སྦྱར་བའི་ལས་བྱེད་དོ། །དགེ་སློང་དག་།དེ་བཞིན་གཤེགས་པ་སྐུ་
[048-320a2] བསིལ་ཏེ་བྱུང་ནས་འདི་སྙམ་དུ་དགོངས་ཏེ། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་གང་དུ་བཞུགས་ནས་ཆོས་ཀྱི་འཁོར་ལོ་བསྐོར་སྙམ་པ་དང། དགེ་སློང་དག་ས་
[048-320a3] ཕྱོགས་གང་དུ་སྔོན་གྱི་དེ་བཞིན་གཤེགས་པ་རྣམས་ཀྱིས་ཆོས་ཀྱི་འཁོར་ལོ་བསྐོར་བར་གྱུར་བའི་ས་ཕྱོགས་དེར་རིན་པོ་ཆེ་སྣ་བདུན་གྱི་ཁྲི་སྟོང་བྱུང་བར་གྱུར་ཏོ། །དེ་ནས་དེ་བཞིན་གཤེགས་
[048-320a4] པས་སྔོན་གྱི་དེ་བཞིན་གཤེགས་པ་རྣམས་ལ་གུས་པར་མཛད་པའི་ཕྱིར་ཁྲི་གསུམ་ལ་བསྐོར་བ་མཛད་ནས་སེངྒེ་ལྟར་བག་ཚ་བ་མི་མངའ་བར་ཁྲི་བཞི་པ་ལ་སྐྱིལ་མོ་ཀྲུང་བཅས་ཏེ་བཞུགས་
[048-320a5] སོ༑ ༑དགེ་སློང་ལྔ་པོས་ཀྱང་དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ཏེ། དེ་བཞིན་གཤེགས་པའི་སྤྱན་སྔར་འཁོད་དོ་།དགེ་སློང་དག་དེ་ནས་དེའི་ཚེ་དེ་བཞིན་
[048-320a6] གཤེགས་པས་སྐུ་ལས་རྣམ་པ་འདི་ལྟ་བུའི་འོད་ཕྱུང་སྟེ། འོད་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྣང་བ་ཆེན་པོས་ཁྱབ་པར་གྱུར་ནས་སྣང་བ་དེས་འཇིག་
[048-320a7] རྟེན་གྱི་ཁམས་ཀྱི་བར་སྡིག་པ་སྡིག་པས་ཁྱབ་པ། མུན་པ་མུན་ནག་ཏུ་གྱུར་པ། གང་དུ་ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་བ། འདི་ལྟར་དབང་ཆེ་བར་གྲགས་པ་འདི་


[048-320b0] [320B] 
[048-320b1] ཁ་དོག་གིས་ཁ་དོག་དང། གཟི་བརྗིད་ཀྱིས་གཟི་བརྗིད་ལམ་མེར་མ་གྱུར་པ། ལྷང་ངེར་མ་གྱུར་པ་གང་ཡིན་པ་དོན་སེམས་ཅན་གང་དག་
[048-320b2] སྐྱེས་པ༑ རང་རང་གི་ལག་བརྐྱང་བའང་མི་མཐོང་བ་དེར་ཡང་དེའི་ཚེ་སྣང་བ་ཆེན་པོ་རྒྱ་ཆེར་བྱུང་བར་གྱུར་ཏོ། །དེར་སེམས་ཅན་གང་དག་སྐྱེས་པ་དེ་དག་ཀྱང་སྣང་བ་དེས་གསལ་བར་
[048-320b3] གྱུར་མ་ཐག་ཏུ་གཅིག་གིས་གཅིག་མཐོང་ཞིང་གཅིག་གིས་གཅིག་ཤེས་ཏེ་འདི་སྐད་ཅེས་ཀྱེ་སེམས་ཅན་གཞན་དག་ཀྱང་འདིར་སྐྱེས་སོ། །ཀྱེ་སེམས་ཅན་གཞན་དག་ཀྱང་འདིར་
[048-320b4] སྐྱེས་སོ་ཞེས་འཛེར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འྡིའང་རྣམ་པ་དྲུག་དང། ལྟས་ཆེན་པོ་བཅོ་བརྒྱད་དུ་གཡོས། རབ་ཏུ་གཡོས། ཀུན་ཏུ་རབ་ཏུ་
[048-320b5] གཡོས་སོ། །འགུལ་རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག་གོ་འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས་སོ། །འུར་
[048-320b6] འུར༑ རབ་ཏུ་འུར་འུར། ཀུན་ཏུ་རབ་ཏུ་འུར་འུར་རོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །མཐའ་དམའ་ན་དབུས་མཐོ་བར་གྱུར་ཏོ། །དབུས་དམའ་ན་
[048-320b7] མཐའ་མཐོ་བར་གྱུར་ཏོ། །ཤར་ཕྱོགས་དམའ་ན་ནུབ་ཕྱོགས་མཐོ་པར་གྱུར་ཏོ། །ནུབ་ཕྱོགས་དམའ་ན་ཤར་ཕྱོགས་མཐོ་བར་གྱུར་ཏོ། །བྱང་ཕྱོགས་དམའ་ན་ལྷོ་ཕྱོགས་མཐོ་བར་གྱུར་


[048-321a0] [321A] 
[048-321a1] ༄༅། །ཏོ༑ ༑ལྷོ་ཕྱོགས་དམའ་ན་བྱང་ཕྱོགས་མཐོ་བར་གྱུར་ཏོ་།དེའི་ཚེ་དགའ་བར་འགྱུར་བ་དང། ཚིམ་པར་འགྱུར་བ་དང། མགུ་བར་འགྱུར་བ་དང་
[048-321a2] དང་བར་འགྱུར་བ་དང། བརྟག་པར་བྱ་བ་དང། རབ་ཏུ་སིམ་པར་འགྱུར་བ་དང། བསྔགས་པར་བྱ་བ་དང། བསྔགས་པ་ཟླ་མེད་པ་དང། ངོམས་པར་མི་འགྱུར་བ་དང། མི་
[048-321a3] མཐུན་པ་མེད་པ་དང། སྐྲག་པར་མི་འགྱུར་བའི་སྒྲ་དག་ཀྱང་གྲགས་ཏེ། སྐད་ཅིག་དེ་ལ་སེམས་ཅན་གང་ལའང་རྣམ་པར་འཚེ་བའམ། འཇིགས་པའམ། དངང་བའམ། བག་ཚ་
[048-321a4] བ་མེད་པར་གྱུར་ཏོ། །སྐད་ཅིག་དེ་ལ་ཉི་མ་དང། ཟླ་བ་དང་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་རྣམས་ཀྱི་འོད་ཀྱང་མི་སྣང་ངོ། །སེམས་ཅན་དམྱལ་བ་དང། དུད་
[048-321a5] འགྲོའི་སྐྱེ་གནས་དང། གཤིན་རྗེའི་འཇིག་རྟེན་དུ་སྐྱེས་པའི་སེམས་ཅན་ཐམས་ཅད་ཀྱང་སྐད་ཅིག་དེ་ལ་སྡུག་བསྔལ་རྣམས་དང་བྲལ་ཞིང་བདེ་བ་ཐམས་ཅད་དང་ལྡན་པར་གྱུར་
[048-321a6] ཏོ༑ ༑སེམས་ཅན་གང་ལའང་འདོད་ཆགས་དང། ཞེ་སྡང་དང། གཏི་མུག་དང། ཕྲག་དོག་དང། སེར་སྣ་དང། ང་རྒྱལ་དང། འཆབ་པ་དང། རྒྱགས་པ་དང། ཁྲོ་བ་དང། གནོད་
[048-321a7] སེམས་དང། ཡོངས་སུ་གདུང་བའི་གནོད་པ་མེད་དེ། སྐད་ཅིག་དེ་ལ་སེམས་ཅན་ཐམས་ཅད་གཅིག་ལ་གཅིག་བྱམས་པའི་སེམས་དང། ཕན་པའི་སེམས་དང། ཕ་མ་ཙམ་


[048-321b0] [321B] 
[048-321b1] །འོད་བཀོད་པ་དེ་ལས་ཚིགས་སུ་བཅད་པ་འདི་དག་ཀྱང་བྱུང་ངོ། །དགའ་ལྡན་རིས་ནས་ཤི་འཕོས་གང་།ཡུམ་གྱི་ལྷུམས་སུ་ཞུགས་པར་གྱུར། །ལུམྦི་
[048-321b2] ནི་ཡི་ཚལ་བལྟམས་ནས། །བདེ་བ་སོགས་པའི་ཁྱོ་ཡིས་བླངས། །གང་ཞིག་སེངྒེའི་རྩལ་སྟབས་ཀྱིས། །མ་རྨོངས་གོམ་པ་བདུན་བོར་ནས་།ང་ནི་འཇིག་རྟེན་གཙོ་བོ་ཞེས། །ཚངས་པའི་
[048-321b3] དབྱངས་ཀྱིས་གསུང་ཕྱུང་ངོ། །སེམས་ཅན་ཀུན་ལ་ཕན་པའི་ཕྱིར་།གླིང་བཞི་བཏང་སྟེ་རབ་ཏུ་ཕྱུང། །དཀའ་ཐུབ་དཀའ་བ་སྤྱད་ནས་ནི། །ས་ཡི་སྙིང་པོ་ག་ལར་གཤེགས། །དཔུང་དང་
[048-321b4] བཅས་པའི་བདུད་བཅོམ་ནས། །འཇིག་རྟེན་ཕན་ཕྱིར་བྱང་ཆུབ་བརྙེས་།ཝཱ་ར་ཎཱ་སིར་གཤེགས་ནས་ནི། །ཆོས་ཀྱི་འཁོར་ལོ་བསྐོར་བ་མཛད་།དེ་ལ་ཚངས་པ་ལྷར་བཅས་པས། །
[048-321b5] མཉམ་པའི་འཁོར་ལོ་བསྐོར་ཞེས་བསྐུལ། །འཇིག་རྟེན་ཐུགས་རྗེས་བསྐྱེད་ནས་སུ། །ཐུབ་པ་ཡིས་ནི་སྣང་བ་མཛད། །དེ་ནི་ཐུགས་དམ་བརྟན་པ་སྟེ། །ཝཱ་ར་ཎཱ་སིར་རི་དྭགས་ནགས་
[048-321b6] གཤེགས་ཏེ་འཁོར་ལོ་བླ་མེད་པ། །ཤིན་ཏུ་རྨད་བྱུང་དཔལ་ལྡན་བསྐོར། །རྒྱལ་བས་བསྐལ་པ་ཁྲག་ཁྲིག་བསྒྲུབས། །ཆོས་དེ་ཉན་པར་གང་འདོད་པ། །དེ་ནི་རིངས་པར་ལ་གོར་དུ་
[048-321b7] ཆོས་ཉན་པ་ཡི་ཕྱིར་ཤོག་ཅིག་མི་དང་སངས་རྒྱས་འབྱུང་རྙེད་དཀའ། །དད་པའང་ཤིན་ཏུ་རྙེད་བར་དཀའ། །མི་ཁོ་མ་བརྒྱད་སྤངས་རྙེད་པར་དཀའ། །ཆོས་ཉན་པ་ནི་གཙོ་བོ་ཡིན། །


[048-322a0] [322A] 
[048-322a1] ༄༅། །སངས་རྒྱས་འབྱུང་དང་དལ་བ་དང། །དད་དང་ཆོས་མཉན་དམ་པ་དང། །དེ་དག་ཐམས་ཅད་ད་རྙེད་ཀྱི། །བག་མེད་མ་ལུས་རྣམ་པར་སྤོངས། །གལ་ཏེ་བསྐལ་པ་
[048-322a2] ཁྲག་ཁྲིག་ཏུ། །ཆོས་ཐོས་མི་འགྱུར་སྲིད་པ་དེ། །ཁྱོད་ཀྱིས་དེ་རིང་རྙེད་ཟིན་གྱི། །བག་མེད་མ་ལུས་རྣམ་པར་སྤོངས། །འདྲེན་པ་བདུད་རྩིའི་འཁོར་ལོ་ནི། །བསྐོར་བ་མཛད་ཀྱི་ཀུན་
[048-322a3] མྱུར་ཤོག་ས་བླའི་ལྷ་ཚོགས་ཚངས་པའི་བར། །དེ་དག་རྣམས་ལ་དེ་སྐད་སྐུལ། །སྒྲ་ཆེན་གྱིས་ནི་ལྷ་བསྐུལ་ནས། །སྐད་ཅིག་དེ་ལ་ཐམས་ཅད་ཀྱིས། །ལྷ་ཡི་འབྱོར་པ་བོར་ནས་
[048-322a4] ནི༑ ༑དེ་དག་སངས་རྒྱས་གན་དུ་ལྷགས། །དགེ་སློང་དག་དེ་ལྟར་ས་བླའི་ལྷ་རྣམས་ཀྱིས་གྲོང་ཁྱེར་ཝཱ་ར་ཎཱ་སིར་དྲང་སྲོང་ལྷུང་བ་རི་དྭགས་ཀྱི་ནགས་སུ་ཆོས་ཀྱི་འཁོར་ལོ་བསྐོར་བའི་
[048-322a5] ཕྱིར་དེ་བཞིན་གཤེགས་པའི་འཁོར་གྱི་ཁྱམས་ཆེན་པོ་བཀྲ་བ། བལྟ་ན་སྡུག་པ། ཡངས་པ། རྒྱ་ཆེ་བ། ཆུ་ཞེང་དུ་དཔག་ཚད་བདུན་བརྒྱ་ཡོད་པ་སྤྲུལ་ཏེ། ལྷ་རྣམས་ཀྱིས་སྟེང་གི་ནམ་
[048-322a6] མཁའི་དཀྱིལ་དུ་གདུགས་དང། རྒྱལ་མཚན་དང། བ་དན་དང། བླ་བྲེས་ལེགས་པར་བརྒྱན་པར་གྱུར་ཏོ། །འདོད་པ་ན་སྤྱོད་པ་དང་གཟུགས་ན་སྤྱོད་པའི་ལྷའི་བུ་རྣམས་ཀྱི་སེངྒེའི་ཁྲི་བརྒྱད་
[048-322a7] ཁྲི་བཞི་སྟོང་དེ་བཞིན་གཤེགས་པ་ལ་ཕུལ་ཏེ། བདག་ཅག་ལ་ཐུགས་བརྩེ་བར་དགོངས་ཤིང་འདི་ལ་བཞུགས་ནས་དོ་མོད་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་དུ་


[048-322b0] [322B] 
[048-322b1] །དགེ་སློང་དག་དེ་ནས་དེའི་ཚེ་ཤར་དང། ལྷོ་དང། ནུབ་དང། བྱང་དང། སྟེང་དང། འོག་དང་ཕྱོགས་བཅུ་ཀུན་ནས་བྱང་ཆུབ་སེམས་དཔའ་སྔོན་གྱི་སྨོན་ལམ་དང་
[048-322b2] ལྡན་པ་བྱེ་བ་ཕྲག་མང་པོ་ལྷགས་ཏེ། དེ་བཞིན་གཤེགས་པའི་ཞབས་ལ་གཏུགས་ནས་ཆོས་ཀྱི་འཁོར་ལོ་བསྐོར་བར་བསྐུལ་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
[048-322b3] ན་གང་དག་ཡོད་པའི་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དང། དེ་དག་མ་ཡིན་པ་གཞན་དབང་ཆེ་བ། དབང་ཆེ་བར་གྲགས་པའི་ལྷའི་བུ་དེ་དག་ཐམས་ཅད་ཀྱང་དེ་བཞིན་
[048-322b4] གཤེགས་པའི་ཞབས་ལ་མགོ་བོས་ཕྱག་འཚལ་ནས་དེ་བཞིན་གཤེགས་པ་ལ་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། སྐྱེ་བོ་ཕལ་པོ་
[048-322b5] ཆེ་དང། ལྷ་དང་མི་རྣམས་ཀྱི་དོན་དང། སྨན་པ་དང། བདེ་བའི་སླད་དུ་བཅོམ་ལྡན་འདས། ཆོས་ཀྱི་འཁོར་ལོ་བསྐོར་དུ་གསོལ། བདེ་བར་གཤེགས་པ། ཆོས་ཀྱི་འཁོར་ལོ་བསྐོར་དུ་གསོལ་
[048-322b6] བཅོམ་ལྡན་འདས། ཆོས་ཀྱི་མཆོད་སྦྱིན་མཛད་དུ་གསོལ། ཆོས་ཀྱི་ཆར་ཆེན་པོ་དབབ་ཏུ་གསོལ། ཆོས་ཀྱི་རྒྱལ་མཚན་ཆེན་པོ་བསྒྲེང་དུ་གསོལ། ཆོས་ཀྱི་དུང་ཆེན་པོ་འབུད་དུ་གསོལ་
[048-322b7] ཆོས་ཀྱི་རྔ་ཆེན་པོ་བརྡུང་དུ་གསོལ་ཞེས་ཆོས་ཀྱི་འཁོར་ལོ་བསྐོར་བར་བསྐུལ་ཏོ། །དེ་ལ་འདི་སྐད་ཅེས་བྱ་སྟེ། སྟོང་གསུམ་འདི་ནས་ཚངས་པ་ལྷ་དབང་སྐྱོང་བ་མང་པོ་དག་དོང་ནས་རྒྱལ་


[048-323a0] [323A] 
[048-323a1] ༄༅། །བའི་ཞབས་ལ་གཏུགས་ཏེ་ཚིག་ཏུ་སྨྲས་པ་ནི། །ང་ནི་གཙོ་བོ་དམ་པ་སྐྱེ་རྒུའི་སྡུག་བསྔལ་ཟད་བྱ་ཞེས། །ཐུབ་ཆེན་ཁྱོད་ཀྱིས་གསུང་བརྗོད་སྔོན་གྱི་ཐུགས་དམ་
[048-323a2] དགོངས་པར་མཛོད། །ཐུབ་ཁྱོད་ཤིང་དབང་དྲུང་དུ་གཤེགས་ནས་སྡེར་བཅས་བདུད་བཏུལ་ཏེ། །བྱང་ཆུབ་དམ་པ་ཞི་བ་སངས་རྒྱས་ཉོན་མོངས་སྡོང་པོ་བསྒྱེལ། །བསྐལ་པ་བརྒྱ་ནས་དགོངས་
[048-323a3] པའི་དགོངས་པ་མ་ལུས་རྫོགས་ལགས་ཀྱི། །མགོན་མ་མཆིས་པའི་སྐྱེ་བོ་གཟིགས་ཏེ་འཁོར་ལོ་མཆོག་བསྐོར་གསོལ། །བདེ་བར་གཤེགས་པའི་འོད་ཀྱིས་ཞིང་སྟོང་ཕྲག་བརྒྱ་སྣང་
[048-323a4] བར་བགྱིས། །སངས་རྒྱས་སྲས་པོ་བརྒྱ་ཕྲག་མང་པོ་རྫུ་འཕྲུལ་སྟོབས་ཀྱིས་མཆིས། །བདེ་བར་གཤེགས་ལ་མཆོད་པ་ཆེན་པོ་རྣམ་པ་མང་བགྱིས་ནས། །ཡང་དག་ཡོན་ཏན་དེ་བཞིན་
[048-323a5] གཤེགས་བསྟོད་ཐུགས་རྗེ་ཅན་ལ་བསྐུལ། །ཐུགས་རྗེ་སྤྲིན་དང་ཤེས་རབ་གློག་དང་ལྷག་མཐོང་རླུང་དང་འདྲ། །བསྐལ་པ་སྟོང་དུ་འགྲོ་བ་ཐམས་ཅད་མགྲོན་གཉེར་འབྲུག་བསྒྲགས་ཏེ་
[048-323a6] ཡན་ལག་བརྒྱད་ལམ་ཆར་གྱི་རྒྱུན་གྱིས་སྐོམ་པ་ཞི་བར་མཛོད་།དབང་པོ་སྟོབས་དང་བསམ་གཏན་རྣམ་པར་ཐར་ལོ་ཏོག་ནགས་འཕེལ་མཛོད། །བསྐལ་པ་སྟོང་མང་སྟོང་པ་ལེགས་བསླབ་དེ་
[048-323a7] བཞིན་ཉིད་ལ་བཞུགས། །ཆོས་ལས་བྱུང་བའི་སྨན་བསྒྲུབས་སེམས་ཅན་རྣམས་ཀྱི་སྤྱོད་པ་མཁྱེན། །ཉོན་མོངས་ཚོགས་ཀྱི་ནད་བརྒྱས་གཅེས་པའི་སྐྱེ་བོ་འདི་དག་ལ། །རྒྱལ་བ་སྨན་པ་འཁོར་


[048-323b0] [323B] 
[048-323b1] །ཁྱོད་ཀྱི་རིང་ནས་ཕ་རོལ་ཕྱིན་པ་དྲུག་གི་མཛོད་འཕེལ་མཛད། །མཚུངས་མེད་མི་གཡོ་གྱ་ནོམ་ཆོས་ཀྱི་ནོར་ནི་ལེགས་པར་བསགས། །སྐྱེ་རྒུ་མགོན་མེད་
[048-323b2] དབུལ་པོ་འདྲེན་མེད་འདི་དག་ཀུན་གཟིགས་ནས། །ནོར་བདུན་བགོ་བཤའ་མཛོད་ཅིག་འདྲེན་པ་འཁོར་ལོ་བསྐོར་བར་གསོལ། །རྒྱལ་བ་བྱང་ཆུབ་བཙལ་ཕྱིར་ནོར་འབྲུ་དབྱིག་དང་གསེར་རྣམས་
[048-323b3] དང༑ ༑གོས་བཟང་མེ་ཏོག་བདུག་པ་བྱུག་པ་ཕྱེ་མ་དམ་པ་དང། །ཕོ་བྲང་མཆོག་དང་བཙུན་མོའི་འཁོར་དང་རྒྱལ་སྲིད་ཕངས་པའི་སྲས། །དགྱེས་བཞིན་བཏང་བས་དེ་སངས་རྒྱས་ཀྱི་འཁོར་ལོ་
[048-323b4] མཆོག་བསྐོར་གསོལ། །དེ་བཞིན་ཚུལ་ཁྲིམས་མ་ཉམས་མ་འདྲེས་བསྐལ་པ་བརྒྱར་ཡང་བསྲུངས། །རྟག་ཏུ་བཟོད་པ་ལེགས་བསྒོམས་ཁྱོད་ནི་བརྩོན་འགྲུས་མ་ཞུམ་གྱུར། །ཐུབ་པ་བསམ་
[048-323b5] གཏན་མཆོག་དང་མངོན་ཤེས་རབ་ལྷག་མཐོང་ལྡན། །དགོངས་པ་ཡོངས་རྫོགས་རིམས་ནད་མ་མཆིས་འཁོར་ལོ་མཆོག་བསྐོར་གསོལ། །དགེ་སློང་དག་དེ་ནས་བྱང་ཆུབ་སེམས་དཔའ་
[048-323b6] སེམས་དཔའ་ཆེན་པོས་སེམས་སྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་ཞེས་བྱ་བས་དེའི་ཚེ་ཆོས་ཀྱི་འཁོར་ལོ་ལྷའི་ཛམྦུ་ཆུ་བོའི་གསེར་ལས་བྱས་པ། རིན་པོ་ཆེ་ཐམས་ཅད་ཀྱིས་སྤྲས་པ། རིན་པོ་ཆེ་
[048-323b7] ཐམས་ཅད་ཀྱིས་མཛེས་པར་བྱས་པ། རྒྱན་སྣ་ཚོགས་ཀྱིས་བརྒྱན་པ་བཀོད་པ་རྩིབས་སྟོང་དང་ལྡན་པ། འོད་ཟེར་སྟོང་དང་ལྡན་པ་ལྟེ་བ་དང་བཅས་པ། མུ་ཁྱུད་དང་བཅས་པ། མེ་ཏོག་


[048-324a0] [324A] 
[048-324a1] ༄༅། །གི་ལྔ་ལྡི་དང་བཅས་པ། གསེར་གྱི་དྲ་བ་དང་བཅས་པ་དྲིལ་བུ་གཡེར་ཀ་དང་བཅས་པ། སྤོས་ཀྱི་ལག་རིས་དང་བཅས་པ། བུམ་པ་གང་བ་དང་བཅས་པ། གཡུང་
[048-324a2] དྲུང་འཁྱིལ་བ་དང་བཅས་པ། བཀྲ་ཤིས་ཀྱིས་བརྒྱན་པ་དང་བཅས་པ། ལྷའི་གོས་ཚོན་སྣ་ཚོགས་སུ་བཅོས་པས་མཛེས་པར་བྱས་པ། ལྷའི་མེ་ཏོག་དང། སྤོས་དང། ཕྲེང་བ་དང། བྱུག་
[048-324a3] པས་བྱུགས་པ། རྣམ་པའི་མཆོག་ཐམས་ཅད་དང་ལྡན་པ། སྔོན་གྱི་སྨོན་ལམ་གྱིས་བསྒྲུབས་པ། བྱང་ཆུབ་སེམས་དཔའི་བསམ་པས་རྣམ་པར་སྦྱངས་པ། དེ་བཞིན་གཤེགས་པ་
[048-324a4] ལ་མཆོད་པའི་འོས་སུ་གྱུར་པ། དེ་བཞིན་གཤེགས་པ་ཐམས་ཅད་ཀྱིས་དགོངས་པ། སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱིས་མ་འཁྲུགས་པ། སྔོན་གྱི་དེ་བཞིན་
[048-324a5] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་བཞེས་ཤིང་སྔོན་ཡང་བསྐོར་བ་ཆོས་ཀྱི་འཁོར་ལོ་བསྐོར་བའི་ཕྱིར་དེ་བཞིན་གཤེགས་པ་ལ་ཕུལ་ལོ། །
[048-324a6] ཕུལ་ནས་ཀྱང་ཐལ་མོ་སྦྱར་ཏེ་ཚིགས་སུ་བཅད་པ་འདི་དག་གིས་དེ་བཞིན་གཤེགས་པ་ལ་མངོན་པར་བསྟོད་དོ། །མི་ཡི་སེངྒེ་སེངྒེ་ཁྱོད་ནི་སངས་རྒྱས་འགྱུར་རོ་ཞེས། །གང་ཚེ་མར་མེ་
[048-324a7] མཛད་ཀྱིས་སེམས་ཅན་དག་པ་ལུང་བསྟན་པ། །དེ་ཚེ་བདག་གིས་སྨོན་ལམ་རྣམ་པ་འདི་འདྲ་འདི་བཏབ་སྟེ། །རྫོགས་པའི་བྱང་ཆུབ་བརྙེས་ནས་བདག་གིས་ཆོས་བཤད་བསྐུལ་ཞེས་


[048-324b0] [324B] 
[048-324b1] ༑ཕྱོགས་བཅུ་དག་ནས་སེམས་ཅན་དམ་པ་གང་དག་འདིར་ལྷགས་པ། །དེ་དག་ཐམས་ཅད་འཇུག་པས་བགྲང་བར་ནུས་པ་མ་ལགས་ཏེ། །བཏུད་ཅིང་ཐལ་མོ་སྦྱར་ནས་ཞབས་གཉིས་
[048-324b2] ལ་ནི་གཏུགས་ནས་སུ། །ཆོས་ཀྱི་འཁོར་ལོ་བསྐོར་ཕྱིར་ཤཱཀྱའི་རིགས་ལ་དགྱེས་ལ་བསྐུལ། །བྱང་ཆུབ་སྙིང་པོར་ལྷ་རྣམས་ཀྱིས་ནི་བཀོད་པ་གང་བགྱིས་དང། །རྒྱལ་བའི་སྲས་པོ་ཀུན་གྱིས་
[048-324b3] བཀོད་པ་གང་དག་བགྱིས་པ་རྣམས། །འབྱོར་པ་དེ་ཀུན་ཆོས་ཀྱི་འཁོར་ལོ་བསྐོར་ཕྱིར་འདིར་བཤམས་ཏེ། །བསྐལ་པ་ཡོངས་སུ་རྫོགས་པར་བརྗོད་ཀྱང་བས་པར་འགྱུར་མ་ལགས། །སྟོང་
[048-324b4] གསུམ་འཇིག་རྟེན་དག་གི་ནམ་མཁའ་ལྷ་ཡི་ཚོགས་ཀྱིས་གཏམས། །དོག་སའི་སྟེང་ཡང་ལྷ་མིན་མི་འམ་ཅི་དང་མི་ཡིས་གཏམས། །ཡུད་ཙམ་དེ་ལ་ལུང་པའི་སྒྲ་ཡང་གྲགས་པར་མ་གྱུར་
[048-324b5] ཏེ༑ ༑ཐམས་ཅད་རབ་ཏུ་དང་བའི་ཡིད་ཀྱིས་རྒྱལ་ལ་མངོན་དུ་བལྟ་།དགེ་སློང་དག་དེ་ལྟར་དེ་བཞིན་གཤེགས་པ་ནམ་གྱི་ཆ་སྟོད་ཀྱི་ཐུན་ནི་ཅང་མི་གསུང་བས་ཟད་པར་མཛད་དོ། །ནམ་
[048-324b6] གྱི་གུང་ཐུན་ལ་ནི་ཡང་དག་པར་ཆགས་པར་འགྱུར་བའི་གཏམ་གསུང་ངོ། །ནམ་གྱི་ཆ་སྨད་ཀྱི་ཐུན་ལ་ནི་ལྔ་སྡེ་བཟང་པོ་རྣམས་ལ་བོས་ཏེ་འདི་སྐད་ཅེས་བཀའ་སྩལ་ཏོ། །དགེ་སློང་དག་
[048-324b7] མཐའ་གཉིས་པོ་འདི་དག་ནི་རབ་ཏུ་བྱུང་བའི་འཇུག་པར་བྱ་བ་མ་ཡིན་པ་སྟེ། གང་འདོད་པ་རྣམས་ལ་བསོད་སྙོམས་སུ་སྦྱོར་བ། དམན་པ། གྲོང་པའི་ཚེ་སོ་སོའི་སྐྱེ་བོ་པ། འཕགས་པ་ལ་


[048-325a0] [325A] 
[048-325a1] ༄༅། །མི་མཁོ་བ། གནོད་པ་དང་ལྡན་པ། ཕྱི་མ་ལ་ཚངས་པར་སྤྱོད་པར་མི་འགྱུར་བ། ཡིད་འབྱུང་བར་མི་འགྱུར་བ། འདོད་ཆགས་དང་བྲལ་བར་མི་འགྱུར་བ་
[048-325a2] འགོག་པར་མི་འགྱུར་བ། མངོན་པར་ཤེས་པར་མི་འགྱུར་བ། རྫོགས་པའི་བྱང་ཆུབ་ཏུ་མི་འགྱུར་བ། མྱ་ངན་ལས་འདའ་བར་མི་འགྱུར་བ་དང། གང་ཡང་དབུ་མའི་ལམ་མ་
[048-325a3] ཡིན་པ༑ ལུས་ངལ་བར་སྦྱོར་བ། སྡུག་བསྔལ་བ། གནོད་པ་དང་ལྡན་པ། ཚེ་འདི་ལའང་སྡུག་བསྔལ་ལ། ཕྱི་མ་ལའང་སྡུག་བསྔལ་རྣམ་པར་སྨིན་པ་སྟེ། དགེ་སློང་དག། མཐའ་
[048-325a4] གཉིས་པོ་འདི་དག་སྤངས་ནས་དབུ་མའི་ལམ་ཉིད་ཀྱིས་དེ་བཞིན་གཤེགས་པ་ཆོས་སྟོན་ཏེ། འདི་ལྟ་སྟེ། ཡང་དག་པའི་ལྟ་བ་དང་ཡང་དག་པའི་རྟོགས་པ་དང། ཡང་དག་
[048-325a5] པའི་ངག་དང། ཡང་དག་པའི་ལས་ཀྱི་མཐའ་དང། ཡང་དག་པའི་འཚོ་བ་དང། ཡང་དག་པའི་རྩོལ་བ་དང། ཡང་དག་པའི་དྲན་པ་དང། ཡང་དག་པའི་ཏིང་ངེ་འཛིན་ཏོ། །དགེ་སློང་
[048-325a6] དག་བཞི་པོ་འདི་དག་ནི་འཕགས་པའི་བདེན་པ་དག་སྟེ། བཞི་གང་ཞེ་ན། སྡུག་བསྔལ་བ་དང། སྡུག་བསྔལ་ཀུན་འབྱུང་བ་དང། སྡུག་བསྔལ་འགོག་པ་དང། སྡུག་བསྔལ་
[048-325a7] འགོག་པར་འགྲོ་བའི་ལམ་མོ། །དེ་ལ་སྡུག་བསྔལ་གང་ཞེ་ན། སྐྱེ་བའི་སྡུག་བསྔལ་དང། རྒ་བ་དང། ན་བ་དང། འཆི་བ་དང། མི་སྡུག་པ་དང་ཕྲད་པ་དང། སྡུག་པ་དང་བྲལ་བའི་


[048-325b0] [325B] 
[048-325b1] གང་ཡང་འདོད་པ་བཙལ་ཏེ་མ་རྙེད་པ་དེའང་སྡུག་བསྔལ་ལོ། །མདོར་ན་ཉེ་བར་ལེན་པའི་ཕུང་པོ་དག་ནི་སྡུག་བསྔལ་ཏེ། འདི་ནི་སྡུག་བསྔལ་ཞེས་བྱའོ། །དེ་ལ་སྡུག་
[048-325b2] བསྔལ་ཀུན་འབྱུང་བ་གང་ཞེ་ན། གང་འྡིའང་འབྱུང་བའི་སྲེད་པ་དང། དགའ་བའི་འདོད་ཆགས་དང་ལྡན་པ་དང། དེ་དང་དེར་མངོན་པར་དགའ་བ་སྟེ། འདི་ནི་སྡུག་བསྔལ་ཀུན་འབྱུང་
[048-325b3] བ་ཞེས་བྱའོ། །དེ་ལ་སྡུག་བསྔལ་འགོག་པ་གང་ཞེ་ན། གང་ཡང་འབྱུང་བ་དེའི་སྲེད་པ་དང། དགའ་བའི་འདོད་ཆགས་དང་ལྡན་པ་དང། དེ་དང་དེར་མངོན་པར་དགའ་བ་དང། སྐྱེད་པ་དང་
[048-325b4] བསྒྲུབ་པ་འདི་ཉིད་ལ་འདོད་ཆགས་མ་ལུས་པ་དང་བྲལ་བ་དང་འགོག་པ་འདི་ནི་སྡུག་བསྔལ་འགོག་པའོ། །སྡུག་བསྔལ་འགོག་པར་འགྲོ་བའི་ལམ་གང་ཞེ་ན། འཕགས་པའི་
[048-325b5] ལམ་ཡན་ལག་བརྒྱད་པ་འདི་ཉིད་དེ། འདི་ལྟ་སྟེ། ཡང་དག་པའི་ལྟ་བ་ནས་ཡང་དག་པའི་ཏིང་ངེ་འཛིན་གྱི་བར་དུ་སྟེ། འདི་ནི་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་
[048-325b6] པ་ཞེས་བྱའོ། །དགེ་སློང་དག་བཞི་པོ་འདི་དག་ནི་འཕགས་པའི་བདེན་པ་དག་ཅེས་བྱའོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་ལོ་ཞེས་ཚུལ་
[048-325b7] བཞིན་ཡིད་ལ་བྱས་ཤིང་མང་དུ་བྱས་པས་ཡེ་ཤེས་སྐྱེས། མིག་སྐྱེས། རིག་པ་སྐྱེས། མང་པོ་ཤེས་པ་སྐྱེས། ཡིད་གཞུངས་པ་སྐྱེས་ཤེས་རབ་སྐྱེས་སོ། །སྣང་བ་བྱུང་ངོ། །དགེ་


[048-326a0] [326A] 
[048-326a1] ༄༅། །སློང་དག་ངས་སྔོན་མ་ཐོས་པའི་ཆོས་རྣམས་ལ་འདི་ནི། སྡུག་བསྔལ་ཀུན་འབྱུང་བའོ་ཞེས་ཚུལ་བཞིན་ཡིད་ལ་བྱས་ཤིང་མང་དུ་བྱས་པས་ཡེ་ཤེས་སྐྱེས་
[048-326a2] མིག་སྐྱེས། རིག་པ་སྐྱེས། མང་པོ་ཤེས་པ་སྐྱེས། ཡིད་གཞུངས་པ་སྐྱེས། ཤེས་རབ་སྐྱེས་སོ། །སྣང་བ་བྱུང་ངོ། །དགེ་སློང་དག་།ངས་སྔོན་མ་ཐོས་པའི་ཆོས་རྣམས་ལ་འདི་ནི་
[048-326a3] སྡུག་བསྔལ་འགོག་པའི་ཞེས་ཚུལ་བཞིན་ཡིད་ལ་བྱས་ཤིང་མང་དུ་བྱས་པས་ཡེ་ཤེས་སྐྱེས། མིག་སྐྱེས། རིག་པ་སྐྱེས། མང་པོ་ཤེས་པ་སྐྱེས། ཡིད་གཞུངས་པ་སྐྱེས། ཤེས་
[048-326a4] རབ་སྐྱེས་སོ། །སྣང་བ་བྱུང་ངོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་འགོག་པར་འགྲོ་བའི་ལམ་མོ་ཞེས་བྱ་བ་ནས་སྣང་བ་བྱུང་ངོ་ཞེས་བྱ་བའི་
[048-326a5] བར་དུ་སྔ་མ་བཞིན་དུ་སྦྱར་རོ། །དགེ་སློང་དག་སྡུག་བསྔལ་ཡོངས་སུ་ཤེས་པར་བྱའོ་ཞེས་བྱ་བ་ནས་སྣང་བ་བྱུང་ངོ་ཞེས་བྱ་བའི་བར་དུ་སྔ་མ་བཞིན་དུ་སྦྱར་རོ། །དགེ་སློང་དག་
[048-326a6] ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་ཀུན་འབྱུང་བ་འདི་སྤང་བར་བྱའོ་ཞེས་བྱ་བ་ནས་སྣང་བའི་བར་དུ་ཐམས་ཅད་སྔ་མ་བཞིན་ནོ། །དགེ་སློང་དག་སྡུག་བསྔལ་འགོག་
[048-326a7] པ་འདི་མངོན་དུ་བྱའོ་ཞེས་བྱ་བ་ནས་སྣང་བའི་བར་དུ་སྔ་མ་བཞིན་ནོ། །དགེ་སློང་དག་སྡུག་བསྔལ་འགོག་པར་འགྲོ་བའི་ལམ་འདི་བསྒོམ་པར་བྱའོ་ཞེས་བྱ་བ་ནས་སྣང་བ་ཞེས་བྱ་


[048-326b0] [326B] 
[048-326b1] །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འདི་ཡོངས་སུ་ཤེས་སོ་ཞེས་བྱ་བ་ནས་དེ་བཞིན་དུ་སྦྱར་རོ། །དགེ་སློང་དག་ངས་སྔོན་མ་
[048-326b2] ཐོས་པའི་ཆོས་རྣམས་ལ་སྡུག་བསྔལ་ཀུན་འབྱུང་བ་འདི་སྤངས་སོ་ཞེས་བྱ་བ་ནས་དེ་བཞིན་དུ་སྦྱར་རོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འགོག་
[048-326b3] པ་འདི་མངོན་དུ་བྱས་སོ་ཞེས་བྱ་བ་ནས་དེ་བཞིན་དུ་སྦྱར་རོ་།དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འགོག་པར་འགྲོ་བའི་ལམ་འདི་བསྒོམས་སོ་ཞེས་
[048-326b4] ཚུལ་བཞིན་ཡིད་ལ་བྱས་ཤིང་མང་དུ་བྱས་པས་ཡེ་ཤེས་སྐྱེས། མིག་སྐྱེས། རིག་པ་སྐྱེས། མང་པོ་ཤེས་པ་སྐྱེས། ཡིད་གཞུངས་པ་སྐྱེས་ཤེས་རབ་སྐྱེས་སོ། །སྣང་བ་བྱུང་
[048-326b5] ངོ། །དགེ་སློང་དག་དེ་ལྟར་ངས་འཕགས་པའི་བདེན་པ་བཞི་པོ་འདི་དག་ལ་འདི་ལྟར་ཚུལ་བཞིན་ཡིད་ལ་བྱེད་པ་ནི་ཇི་སྲིད་དུ་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་
[048-326b6] བའི་ཡེ་ཤེས་མཐོང་བ་མ་སྐྱེས་པ་དེ་སྲིད་དུ་དགེ་སློང་དག་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ་ཞེས་ཁས་མ་འཆེས་ཏེ། ང་ལ་ཡེ་ཤེས་
[048-326b7] མཐོང་བ་མ་སྐྱེས་སོ། །དགེ་སློང་དག་གང་ཚུན་ཆད་ངས་འཕགས་པའི་བདེན་པ་བཞི་པོ་འདི་དག་ལ་དེ་ལྟར་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་བའི་ཡེ་ཤེས་མཐོང་བ་


[048-327a0] [327A] 
[048-327a1] ༄༅། །སྐྱེས་ནས་སངས་སེམས་རྣམ་པར་གྲོལ་བ་དང། ཤེས་རབ་རྣམ་པར་གྲོལ་བ་མི་འཁྲུགས་པ་མངོན་དུ་བྱས་པ་དེ་ཚུན་ཆད་དགེ་སློང་དག་ངས་བླ་ན་མེད་པ་ཡང་
[048-327a2] དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ་ཞེས་ཁས་འཆེས་ཏེ། ངའི་ཡེ་ཤེས་མཐོང་བའང་སྐྱེས་སོ་།ངའི་སྐྱེ་བཟོད་དོ། །ཚངས་པར་སྤྱད་པ་བསྙེན་ཏོ། །
[048-327a3] བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །དེ་ལ་འདི་སྐད་ཅེས་བྱ་སྟེ། དེ་ནི་ཚངས་དབྱངས་མི་འམ་ཅི་ཡི་སྐད་ཀྱིས་གསུང། །ཡན་ལག་ཁྲག་ཁྲིག་སྟོང་འཕགས་བསྐལ་
[048-327a4] པ་བྱེ་མང་དུ། །རྟག་ཏུ་བདེན་པ་ཤིན་ཏུ་བསྒོམས་པས་རང་བྱུང་བ། །ཤཱཀྱ་ཐུབ་པས་ཀཽཎྜི་ནྱ་ལ་བཀའ་སྩལ་པ། །མིག་དང་རྣ་བ་སྣ་ནི་མི་རྟག་མི་བརྟན་ཏེ། །ལྕེ་དང་ལུས་དང་ཡིད་ཀྱང་
[048-327a5] སྡུག་བསྔལ་བདག་མེད་སྟོང། །བེམ་པོ་རང་བཞིན་རྩྭ་དང་རྩིག་པ་ལྟར་མི་གཡོ། །འདི་ལ་བདག་མེད་མིང་དང་སྲོག་ཀྱང་ཡོད་མ་ཡིན། །ཆོས་འདི་ཐམས་ཅད་རྒྱུ་ལ་བརྟེན་ནས་བྱུང་བ་སྟེ། །
[048-327a6] མཐའ་དང་མཐའ་མེད་ལྟ་དང་བྲལ་ཞིང་ནམ་མཁའ་འདྲ། །བྱེད་པ་པོ་མེད་དེ་བཞིན་ཚོར་བ་པོའང་མེད། །དགེ་དང་མི་དགེ་བྱས་པའི་ལས་ནི་ཆུད་མི་ཟ། །ཕུང་པོ་རྣམས་ལ་བརྟེན་ནས་
[048-327a7] འདི་ལྟར་སྡུག་བསྔལ་འབྱུང། །སྲེད་པ་ཆུ་ཡིས་རྣམ་པར་འཕེལ་ནས་འབྱུང་བར་འགྱུར། །ལམ་གྱིས་ཆོས་རྣམས་མཉམ་པ་ཉིད་དུ་རྣམ་མཐོང་ནས། །ཤིན་ཏུ་ཟད་ཅིང་བྱང་བའི་


[048-327b0] [327B] 
[048-327b1] །ཀུན་རྟོག་རྟོག་པས་བསྐྱེད་པའི་ཚུལ་བཞིན་མ་ཡིན་པས། །མ་རིག་བྱུང་སྟེ་འདི་ལ་འབྱུང་བྱེད་གང་ཡང་མེད། །འདུ་བྱེད་རྒྱུ་ཡང་འབྱིན་ཏེ་འཕོ་བ་ཡོད་མ་ཡིན་
[048-327b2] འཕོ་བར་འགྱུར་ལ་བརྟེན་ཏེ་རྣམ་པར་ཤེས་པ་འབྱུང། །རྣམ་པར་ཤེས་ལས་དེ་ལྟར་མིང་དང་གཟུགས་ཀྱང་འབྱུང། །མིང་དང་གཟུགས་ལས་དབང་པོ་དྲུག་ནི་ཡང་དག་འབྱུང། །དབང་
[048-327b3] པོ་དེ་དག་འདུས་པ་ལ་ནི་རེག་ཅེས་བརྗོད། །རེག་པ་ལས་ནི་ཚོར་བ་རྣམ་གསུམ་འབྱུང་བར་འགྱུར། །ཅུང་ཟད་ཚོར་བ་གང་ཡིན་དེ་ཀུན་སྲེད་པར་བཤད། །སྲེད་པ་ལས་ནི་སྡུག་བསྔལ་ཕུང་
[048-327b4] པོ་ཐམས་ཅད་འབྱུང། །ཉེ་བར་ལེན་པ་ལས་ནི་སྲིད་པ་ཐམས་ཅད་འབྱུང། །སྲིད་པའི་རྐྱེན་གྱིས་དེ་ཡི་སྐྱེ་བ་འབྱུང་བར་འགྱུར་།སྐྱེ་བའི་གཞི་ལས་རྒ་དང་ན་དང་སྡུག་བསྔལ་འགྱུར། །སྲིད་
[048-327b5] པའི་དྲ་བ་འདི་ནི་སྐྱེ་བའི་རྣམ་པ་མང། །དེ་ལྟར་འགྲོ་བ་འདི་རྣམས་ཐམས་ཅད་སྐྱེད་འབྱུང་ཉིད། །བདག་གམ་གང་ཟག་འཕོ་བ་པོ་ནི་གང་ཡང་མེད། །གང་ན་རྟོག་དང་རྣམ་རྟོག་མེད་དེ་
[048-327b6] ཚུལ་བཞིན་བརྗོད། །ཚུལ་བཞིན་གང་ན་ཡོད་དེར་མ་རིག་གང་ཡང་མེད། །གང་ན་མ་རིག་པ་ནི་འགགས་པར་གྱུར་དེ་ན། །སྲིད་པའི་ཡན་ལག་ཀུན་ཟད་བྱུང་ཞིང་ཟད་ནས་འགགས། །
[048-327b7] དེ་ལྟར་རྐྱེན་འདི་དེ་བཞིན་གཤེགས་པས་ཐུགས་སུ་ཆུད། །དེས་ན་རང་བྱུང་བདག་ཉིད་བདག་ལ་ལུང་སྟོན་ཏོ། །རྒྱུ་རྣམས་རྟོགས་པ་སངས་རྒྱས་ཡིན་པ་མ་གཏོགས་པར། །ཕུང་པོ་སྐྱེ་


[048-328a0] [328A] 
[048-328a1] ༄༅། །མཆེད་ཁམས་རྣམས་སངས་རྒྱས་ཡིན་མི་སྨྲ། །འདི་ལ་ཕ་རོལ་མུ་སྟེགས་ཅན་རྟེན་གནས་མེད་དེ། །ཆོས་སྦྱོར་འདི་འདྲ་འདི་ལ་རབ་ཏུ་རྩོད་པ་སྟོང། །ཡང་
[048-328a2] དག་མངོན་སངས་རྒྱས་ལས་སྤྱད་ཅིང་རབ་དག་པ། །སེམས་ཅན་དེ་དག་ཆོས་འདི་ཤེས་པའི་སྐལ་པ་ཡོད། །དེ་ལྟར་རྣམ་པ་བཅུ་གཉིས་ཀྱིས་།ཆོས་ཀྱི་འཁོར་ལོ་རབ་བསྐོར་བ། །
[048-328a3] ཀཽཎྜི་ནྱ་ས་ནི་ཀུན་ཤེས་ཏེ། །དཀོན་མཆོག་གསུམ་ནི་མངོན་དུ་གྲུབ་།སངས་རྒྱས་ཆོས་དང་དགེ་འདུན་ནི། །དེ་དག་དཀོན་མཆོག་གསུམ་ཡིན་ཏེ། །ཚངས་པའི་གྲོང་ཁྱེར་གནས་ཀྱི་
[048-328a4] བར༑ ༑གཅིག་ནས་གཅིག་ཏུ་སྒྲ་སོང་བ། །འཇིག་རྟེན་མགོན་པོ་སྐྱོབ་པ་ཡིས། །རྡུལ་མེད་འཁོར་ལོ་རབ་ཏུ་བསྐོར། །གང་དག་འཇིག་རྟེན་རབ་དཀོན་པ། །དཀོན་མཆོག་གསུམ་ནི་བྱུང་
[048-328a5] བར་གྱུར། །ཀཽཎྜི་ནྱ་ལ་སོགས་པ་དག། །དགེ་སློང་དག་ནི་ལྔ་པོ་དང། །ལྷ་ནི་བྱེ་བ་དྲུག་ཅུ་རྣམས། །ཆོས་ཀྱི་མིག་ནི་རྣམ་པར་སྦྱངས། །ཆོས་ཀྱི་འཁོར་ལོ་བསྐོར་བ་ན། །གཟུགས་ཀྱི་
[048-328a6] ཁམས་ན་འཁོད་པའི་ལྷ། །གཞན་ཡང་བྱེ་བ་བརྒྱད་ཅུ་པོ། །དེ་དག་མིག་ནི་རྣམ་པར་སྦྱངས། །བརྒྱད་ཁྲི་བཞི་སྟོང་མི་ཡི་རྣམས་།གང་དག་ལྷགས་པ་དེ་དག་ཀྱང། །མིག་ནི་རྣམ་
[048-328a7] པར་སྦྱངས་གྱུར་ཏེ། །ཐམས་ཅད་ངན་པར་འགྲོ་ལས་གྲོལ། །སྐད་ཅིག་དེ་ལ་ཕྱོགས་བཅུ་མཐའ་ཡས་པར་ནི་སངས་རྒྱས་གསུང་སོང་སྟེ་།སྟོབས་བཅུ་ཤཱཀྱའི་ཁྱུ་མཆོག་འདི་ནི་


[048-328b0] [328B] 
[048-328b1] །ཝཱ་ར་ཎཱ་སིར་ཆོས་ཀྱི་འཁོར་ལོ་དམ་པ་གཞན་མིན་བསྐོར་ཏོ་ཞེས༑ ༑གསུང་སྙན་ཡིད་དུ་འོང་ཞིང་དགེ་བ་བར་སྣང་ཀུན་ཏུ་གྲགས་པར་གྱུར། །ཕྱོགས་
[048-328b2] བཅུ་དག་ན་སངས་རྒྱས་གང་དག་ཇི་སྙེད་ཐམས་ཅད་མི་གསུང་གྱུར་།ཐུབ་པ་དེ་དག་རྣམས་ཀྱི་རིམ་གྲོ་པ་དག་ཀུན་གྱིས་རྒྱལ་བ་ལ་།སྒྲ་གསན་ནས་ནི་ཅི་སླད་སྟོབས་བཅུས་ཆོས་ཀྱི་
[048-328b3] བཀའ་མཆིང་རྒྱུན་ཀྱང་བཀུམ། །ཅི་ཡི་སླད་དུ་མི་གསུང་བཞུགས་པར་གྱུར་པ་མྱུར་དུ་ལེགས་པར་གསུངས། །སྔོན་གྱི་སྲིད་པ་བརྒྱར་ནི་བརྩོན་འགྲུས་སྟོབས་ཀྱིས་བྱང་ཆུབ་བསྒྲུབས་
[048-328b4] ནས་སུ༑ ༑བྱང་ཆུབ་སེམས་དཔའ་བརྒྱ་སྟོང་ཕྲག་མང་རྣམས་ཀྱང་ཕྱིར་ནི་བསྙིལ་བ་མཛད། །དེས་ན་ཕན་པ་མཛད་པས་ཤིན་ཏུ་སྦྱངས་པས་བྱང་ཆུབ་ཤིས་པ་བརྙེས། །འཁོར་ལོ་
[048-328b5] གསུམ་དུ་བསྐོར་བ་རབ་ཏུ་བསྐོར་བས་དེས་ནི་མི་གསུང་གྱུར། །ཐུབ་པ་དེ་དག་རྣམས་ཀྱི་གསུང་འདི་ཐོས་ནས་སེམས་ཅན་བྱེ་བ་བརྒྱ། །བྱམས་པའི་སྟོབས་བསྐྱེད་ནས་ནི་བྱང་ཆུབ་དམ་
[048-328b6] པ་ཤིས་པར་ཡང་དག་ཞུགས། །བདག་ཅག་རྣམས་ཀྱང་ཐུབ་པ་དེ་ལས་བརྩོན་འགྲུས་མཐུས་འཕགས་རྗེས་བསླབ་སྟེ། །འཇིག་རྟེན་ལ་ནི་འཇིག་རྟེན་མཆོག་གི་ཆོས་མིག་སྦྱིན་པར་
[048-328b7] མྱུར་གྱུར་ཅིག་དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །བཅོམ་ལྡན་འདས་ཕྱོགས་བཅུའི་འཇིག་རྟེན་གྱི་


[048-329a0] [329A] 
[048-329a1] ༄༅། །ཁམས་ནས་འདུས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་ནི་བཅོམ་ལྡན་འདས་ལ་ཆོས་ཀྱི་འཁོར་ལོ་བསྐོར་བའི་རྣམ་པར་འཕྲུལ་
[048-329a2] པའི་ཕྱོགས་ཉན་པར་འཚལ་བ་ལགས་ན། དེའི་སླད་དུ་བཅོམ་ལྡན་འདས། དེ་བཞིན་གཤེགས་པས་ཆོས་ཀྱི་འཁོར་ལོ་རྣམ་པ་ཇི་ལྟ་བུ་ཞིག་བསྐོར་བ་དེ་བཞིན་གཤེགས་པ་
[048-329a3] དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ལེགས་པར་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། བྱམས་པ། ཆོས་ཀྱི་འཁོར་ལོ་དེ་ནི་གཏིང་
[048-329a4] མི་དམིགས་པའི་ཕྱིར་ཟབ་པའོ། །འཁོར་ལོ་དེ་ནི་གཉིས་དང་བྲལ་བའི་ཕྱིར་མཐོང་བར་དཀའ་བའོ། །འཁོར་ལོ་དེ་ནི་ཡིད་ལ་བྱེད་པས་ཡིད་ལ་བྱ་བ་མ་ཡིན་པའི་ཕྱིར་ཁོང་དུ་
[048-329a5] ཆུད་པར་དཀའ་བའོ། །འཁོར་ལོ་དེ་ནི། ཡེ་ཤེས་དང་རྣམ་པར་ཤེས་པ་མཉམ་པ་ཉིད་དུ་རྟོགས་པའི་ཕྱིར་རྣམ་པར་ཤེས་པར་དཀའ་བའོ་།འཁོར་ལོ་དེ་ནི་སྒྲིབ་པ་མེད་པའི་
[048-329a6] རྣམ་པར་ཐར་པ་ཐོབ་པའི་ཕྱིར་རྙོག་པ་མེད་པའོ། །འཁོར་ལོ་དེ་ནི་དཔེ་གཞག་པ་དང་བྲལ་བའི་ཕྱིར་ཕྲ་བའོ། །འཁོར་ལོ་དེ་ནི་རྡོ་རྗེ་ལྟ་བུའི་ཡེ་ཤེས་ཀྱིས་ཐོབ་པའི་ཕྱིར་སྙིང་པོའོ། །འཁོར་
[048-329a7] ལོ་དེ་ནི་སྔོན་གྱི་མཐར་མ་བྱུང་བའི་ཕྱིར་མི་ཕྱེད་པའོ་།འཁོར་ལོ་དེ་ནི་སྤྲོས་པའི་སྐྱོན་ཐམས་ཅད་དང་བྲལ་བའི་ཕྱིར་སྤྲོས་པ་མེད་པའོ། །འཁོར་ལོ་དེ་ནི་ཤིན་ཏུ་མཐར་ཐུག་པའི་


[048-329b0] [329B] 
[048-329b1] །འཁོར་ལོ་དེ་ནི་ནམ་མཁའ་དང་མཚུངས་པའི་ཕྱིར་ཐམས་ཅད་ཀྱི་རྗེས་སུ་སོང་བའོ། །བྱམས་པ་ཆོས་ཀྱི་འཁོར་ལོ་དེ་ནི་ཆེས་ཐམས་ཅད་ཀྱི་རང་བཞིན་
[048-329b2] དང་ངོ་བོ་ཉིད་ཀུན་ཏུ་བསྟན་པ་འཇིག་པའི་འཁོར་ལོའོ། །སྐྱེ་བ་མེད་པ་དང། འགག་པ་མེད་པ་དང། འབྱུང་བ་མེད་པའི་འཁོར་ལོའོ་།ཀུན་གཞི་མེད་པའི་འཁོར་ལོའོ། །རྟོག་པ་མེད་པ་
[048-329b3] དང། རྣམ་པར་རྟོག་པ་མེད་པའི་ཆོས་ཀྱི་ཚུལ་ལ་རྟོག་པའི་འཁོར་ལོའོ། །སྟོང་པ་ཉིད་ཀྱི་འཁོར་ལོའོ། །མཚན་མ་མེད་པའི་འཁོར་ལོའོ། །སྨོན་པ་མེད་པའི་འཁོར་ལོའོ། །མངོན་པར་
[048-329b4] འདུ་བྱ་བ་མེད་པའི་འཁོར་ལོའོ། །དབེན་པའི་འཁོར་ལོའོ། །འདོད་ཆགས་དང་བྲལ་བའི་འཁོར་ལོའོ། །འགོག་པའི་འཁོར་ལོའོ། །དེ་བཞིན་གཤེགས་པས་ཐུགས་སུ་ཆུད་པའི་འཁོར་
[048-329b5] ལོའོ༑ ༑ཆོས་ཀྱི་དབྱིངས་འདྲེས་པ་མེད་པའི་འཁོར་ལོའོ། །ཡང་དག་པའི་མཐའ་རྣམ་པར་མི་འཁྲུགས་པའི་འཁོར་ལོའོ། །ཆགས་པ་མེད་ཅིང་སྒྲིབ་པ་མེད་པའི་འཁོར་ལོའོ། །རྟེན་པ་ལ་
[048-329b6] འཇུག་ཅིང་གཉིས་སུ་ལྟ་བ་ལས་ཡང་དག་པར་འདའ་བའི་འཁོར་ལོའོ་།ཆོས་ཀྱི་དབྱིངས་མཐའ་དང་དབུས་མེད་པར་མི་འཁྲུགས་པའི་འཁོར་ལོའོ། །སངས་རྒྱས་ཀྱི་མཛད་པ་ལྷུན་
[048-329b7] གྱིས་གྲུབ་པར་རྒྱུན་མི་གཅོད་པའི་འཁོར་ལོའོ། །འཇུག་པ་མེད་ཅིང་མངོན་པར་གྲུབ་པ་མེད་པའི་འཁོར་ལོའོ། །ཤིན་ཏུ་དམིགས་སུ་མེད་པའི་འཁོར་ལོའོ། །བླང་བ་མེད་པ་དང་དོར་བ་


[048-330a0] [330A] 
[048-330a1] ༄༅། །མེད་པའི་འཁོར་ལོའོ། །བརྗོད་དུ་མེད་པའི་འཁོར་ལོའོ་།རང་བཞིན་གྱིས་ཇི་ལྟ་བ་བཞིན་གྱི་འཁོར་ལོའོ། །ཡུལ་གཅིག་ལ་ཆོས་ཐམས་ཅད་མཉམ་པ་
[048-330a2] ཉིད་དུ་འཇུག་པའི་འཁོར་ལོའོ། །སེམས་ཅན་འདུལ་བའི་ཕྱིར་བྱང་བར་བྱིན་གྱིས་རློབ་ཅིང་ལྡོག་པ་མེད་པའི་འཁོར་ལོའོ། །གཉིས་སུ་མེད་ཅིང་སྒྲོ་བཏགས་པ་མེད་པ་དོན་དམ་པའི་
[048-330a3] ཚུལ་ལ་འཇུག་པའི་འཁོར་ལོའོ། །ཆོས་ཀྱི་དབྱིངས་སུ་ཡང་དག་པར་འདུ་བའི་འཁོར་ལོའོ། །འཁོར་ལོ་དེ་ནི་ཚད་ཐམས་ཅད་ལས་ཤིན་ཏུ་འདས་པས་དཔག་ཏུ་མེད་པའོ། །
[048-330a4] འཁོར་ལོ་དེ་ནི་གྲངས་ཐམས་ཅད་དང་བྲལ་བས་གྲངས་མེད་པའོ་།འཁོར་ལོ་དེ་ནི་སེམས་ཀྱི་ལམ་ལས་ཡང་དག་པར་འདས་པས་བསམ་གྱིས་མི་ཁྱབ་པའོ། །འཁོར་ལོ་དེ་ནི་
[048-330a5] གཞལ་བ་དང་བྲལ་བས་མཚུངས་པ་མེད་པའོ། །འཁོར་ལོ་དེ་ནི་སྒྲ་སྐད་ཀྱི་ཚིག་གི་ལམ་ཐམས་ཅད་དང་བྲལ་བས་བརྗོད་དུ་མེད་པ་སྟེ་ཚད་མེད་པ། དཔེ་མེད་པ། དཔེ་དང་བྲལ་
[048-330a6] བ༑ ནམ་མཁའ་དང་མཚུངས་ཤིང། འདྲ་བ། ཆད་པ་མེད་པ། རྟག་པ་མེད་པ། རྟེན་པ་ལ་འཇུག་པ་དང་མི་འགལ་བ། ཞི་བ། ཤིན་ཏུ་ཉེ་བར་ཞི་བ། དེ་ཁོ་ན། དེ་བཞིན་ཉིད། མ་
[048-330a7] ནོར་བ་དེ་བཞིན་ཉིད། གཞན་མ་ཡིན་པ། གཞན་དུ་མི་འགྱུར་བ། སེམས་ཅན་ཐམས་ཅད་ཀྱི་སྒྲ་ར་བརྗོད་པ། བདུད་རྣམས་ཚར་གཅོད་པ། མུ་སྟེགས་ཅན་རྣམས་ཕམ་པར་བྱེད་


[048-330b0] [330B] 
[048-330b1] འཁོར་བའི་ཡུལ་ལས་འདའ་བ། སངས་རྒྱས་ཀྱི་ཡུལ་ལ་འཇུག་པ། འཕགས་པའི་གང་ཟག་རྣམས་ཀྱིས་ཡོངས་སུ་ཤེས་པ། རང་སངས་རྒྱས་རྣམས་ཀྱིས་རྟོགས་པ། བྱང་
[048-330b2] ཆུབ་སེམས་དཔའ་རྣམས་ཀྱིས་ཡོངས་སུ་བཟུང་བ། དེ་བཞིན་གཤེགས་པ་ཐམས་ཅད་དང་དབྱེར་མེད་པའོ། །འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་
[048-330b3] པོ་བཅོ་བརྒྱད་པ་སྟེ་ཐ་མ། བྱམས་པ། དེ་བཞིན་གཤེགས་པས་ཆོས་ཀྱི་འཁོར་ལོ་རྣམ་པ་འདི་ལྟ་བུ་བསྐོར་ཏེ། དེ་བསྐོར་བས་དེ་བཞིན་གཤེགས་པ་ལ་དེ་བཞིན་གཤེགས་པའོ།།
[048-330b4] ཞེས་བྱའོ། །ཡང་དག་པར་རྫོགས་པའི་སངས་རྒྱས་ཞེས་བྱའོ་།རང་བྱུང་ཞེས་བྱའོ། །ཆོས་ཀྱི་རྗེ་ཞེས་བྱའོ། །འདྲེན་པ་ཞེས་བྱའོ། །རྣམ་པར་འདྲེན་པ་ཞེས་བྱའོ། །ཡོངས་སུ་འདྲེན་པ་ཞེས་བྱའོ། །
[048-330b5] དེད་དཔོན་ཞེས་བྱའོ། །ཆོས་ཐམས་ཅད་ལ་དབང་སྒྱུར་བ་ཞེས་བྱའོ། །ཆོས་ཀྱི་དབང་ཕྱུག་ཅེས་བྱའོ། །ཆོས་ཀྱི་འཁོར་ལོ་བསྐོར་བ་ཞེས་བྱའོ། །ཆོས་ཀྱི་སྦྱིན་བདག་ཅེས་བྱའོ། །མཆོད་སྦྱིན་རྗེ་
[048-330b6] ཞེས་བྱའོ། །མཆོད་སྦྱིན་ལེགས་པར་མཛད་པ་ཞེས་བྱའོ། །བརྟུལ་ཞུགས་གྲུབ་པ་ཞེས་བྱའོ། །དགོངས་པ་རྫོགས་པ་ཞེས་བྱའོ། །འཆད་པ་པོ་ཞེས་བྱའོ། །དབུགས་འབྱིན་པ་ཞེས་བྱའོ། །
[048-330b7] བདེ་བ་མཛད་པ་ཞེས་བྱའོ། །དཔའ་བོ་ཞེས་བྱའོ། །ཉོན་མོངས་པ་སྤོང་བ་ཞེས་བྱའོ། །གཡུལ་ལས་རྣམ་པར་རྒྱལ་བ་ཞེས་བྱའོ་།གདུགས་དང་རྒྱལ་མཚན་དང་བ་དན་བསྒྲེང་བ་ཞེས་བྱའོ།།


[048-331a0] [331A] 
[048-331a1] ༄༅། །སྣང་བ་མཛད་པ་ཞེས་བྱའོ། །འོད་མཛད་པ་ཞེས་བྱའོ་།མུན་པ་སེལ་བ་ཞེས་བྱའོ། །སྒྲོན་མ་འཛིན་པ་ཞེས་བྱའོ། །སྨན་པའི་རྒྱལ་པོ་ཆེན་པོ་ཞེས་བྱའོ། །
[048-331a2] ཡང་དག་པའི་གསོ་བ་མཛད་པ་ཞེས་བྱའོ། །ཟུག་རྔུ་འབྱིན་པ་ཆེན་པོ་ཞེས་བྱའོ། །ཡེ་ཤེས་གཟིགས་པ་རབ་རིབ་མི་མངའ་བ་ཞེས་བྱའོ་།ཀུན་ཏུ་གཟིགས་པ་ཞེས་བྱའོ། །ཀུན་ཏུ་རྣམ་
[048-331a3] པར་གཟིགས་པ་ཞེས་བྱའོ། །ཀུན་ནས་སྤྱན་ཅེས་བྱའོ། །ཀུན་ནས་འོད་ཅེས་བྱའོ། །ཀུན་ཏུ་སྣང་བ་ཞེས་བྱའོ། །ཀུན་ནས་སྒོ་ཞེས་བྱའོ་།ཀུན་ཏུ་བཟང་པོ་ཞེས་བྱའོ། །ཀུན་ཏུ་མཛེས་
[048-331a4] པ་ཞེས་བྱའོ། །གནས་པ་མེད་ལ་བླང་བ་མེད་ཅིང་དོར་བ་མེད་པ་ཞེས་བྱའོ། །མཐོ་བར་སེམས་པ་དང། དམའ་བར་སེམས་པ་མེད་པའི་ཕྱིར་ས་དང་མཚུངས་པ་ཞེས་བྱའོ། །རབ་ཏུ་
[048-331a5] མི་གཡོས་པའི་ཕྱིར་རིའི་དབང་པོ་དང་འདྲ་བ་ཞེས་བྱའོ། །ཡོན་ཏན་ཐམས་ཅད་དང་ལྡན་པའི་ཕྱིར་འཇིག་རྟེན་ཐམས་ཅད་ཀྱི་དཔལ་ཞེས་བྱའོ། །འཇིག་རྟེན་ཐམས་ཅད་ལས་མངོན་
[048-331a6] པར་འཕགས་པའི་ཕྱིར་སྤྱི་གཙུག་བལྟར་མི་མཐོང་བ་ཞེས་བྱའོ་།ཟབ་ཅིང་གཏིང་དཔག་དཀའ་བའི་ཕྱིར་རྒྱ་མཚོ་དང་མཚུངས་པ་ཞེས་བྱའོ། །བྱང་ཆུབ་ཀྱི་ཕྱོགས་ཀྱི་ཆོས་རིན་པོ་
[048-331a7] ཆེ་ཐམས་ཅད་རྫོགས་པའི་ཕྱིར་ཆོས་རིན་པོ་ཆེའི་འབྱུང་གནས་ཞེས་བྱའོ། །གནས་མེད་པའི་ཕྱིར་རླུང་དང་མཚུངས་པ་ཞེས་བྱའོ། །ཆགས་པ་མེད་ཅིང་བཅིངས་པ་མེད་ལ་གྲོལ་བ་


[048-331b0] [331B] 
[048-331b1] བྱའོ། །ཆོས་ཐམས་ཅད་ངེས་པར་རྟོགས་པའི་ཕྱིར་ཕྱིར་མི་ལྡོག་པའི་ཆོས་ཞེས་བྱའོ། །བསྙེན་པར་དཀའ་ཞིང་རློམ་སེམས་
[048-331b2] ཐམས་ཅད་སྤངས་ཏེ། ཉོན་མོངས་པ་ཐམས་ཅད་སྲེག་པར་གནས་པའི་ཕྱིར་མེ་དང་མཚུངས་པ་ཞེས་བྱའོ། །ཀུན་ཏུ་རྟོག་པ་རྙོག་པ་མེད་ཅིང་སྐུ་དང་ཐུགས་དྲི་མ་མེད་ལ་སྡིག་པ་བསལ་
[048-331b3] བའི་ཕྱིར་ཆུ་དང་མཚུངས་པ་ཞེས་བྱའོ། །ཡེ་ཤེས་ཡུལ་ལ་ཆགས་པ་མེད་པ་དང། ཆོས་ཀྱི་དབྱིངས་མཐའ་དང་དབུས་མེད་པའི་སྤྱོད་ཡུལ་གྱི་ཡེ་ཤེས་དང། མངོན་པར་ཤེས་
[048-331b4] པ་བརྙེས་པའི་ཕྱིར་ནམ་མཁའ་དང་མཚུངས་པ་ཞེས་བྱའོ། །སྒྲིབ་པའི་ཆོས་ཐམས་ཅད་ཤིན་ཏུ་སྤངས་པའི་ཕྱིར་སྒྲིབ་པ་མེད་པའི་ཡེ་ཤེས་དང་རྣམ་པར་ཐར་པ་ལ་གནས་པ་ཞེས་
[048-331b5] བྱའོ༑ ༑ནམ་མཁའ་དང་མཚུངས་པར་མིག་གི་ལམ་ལས་ཡང་དག་པར་འདས་པའི་ཕྱིར་ཆོས་ཀྱི་དབྱིངས་ཐམས་ཅད་དུ་སོང་བའི་སྐུ་དང་ལྡན་པ་ཞེས་བྱའོ། །འཇིག་རྟེན་གྱི་ཡུལ་
[048-331b6] ཐམས་ཅད་ཀྱིས་ཉོན་མོངས་པ་མེད་པའི་ཕྱིར་སེམས་ཅན་གྱི་མཆོག་ཅེས་བྱའོ། །སེམས་ཅན་ཆགས་པ་མེད་པ་ཞེས་བྱའོ། །བློ་ཚད་མེད་པ་ཞེས་བྱའོ། །འཇིག་རྟེན་ལས་འདས་པའི་
[048-331b7] ཆོས་སྟོན་པ་ཞེས་བྱའོ། །འཇིག་རྟེན་གྱི་སློབ་དཔོན་ཞེས་བྱའོ་།འཇིག་རྟེན་གྱི་མཆོད་རྟེན་ཞེས་བྱའོ། །འཇིག་རྟེན་མངོན་པར་འཕགས་པ་ཞེས་བྱའོ། །འཇིག་རྟེན་གྱི་ཆོས་ཀྱིས་མི་གོས་


[048-332a0] [332A] 
[048-332a1] ༄༅། །པ་ཞེས་བྱའོ། །འཇིག་རྟེན་གྱི་མགོན་པོ་ཞེས་བྱའོ། །འཇིག་རྟེན་གྱི་གཙོ་བོ་ཞེས་བྱའོ། །འཇིག་རྟེན་གྱི་ཕུལ་ཞེས་བྱའོ་།འཇིག་རྟེན་གྱི་དབང་ཕྱུག་ཅེས་བྱའོ།།
[048-332a2] འཇིག་རྟེན་གྱི་མཆོད་པ་ཞེས་བྱའོ། །འཇིག་རྟེན་གྱི་དཔུང་གཉེན་ཞེས་བྱའོ། །འཇིག་རྟེན་གྱི་ཕ་རོལ་ཏུ་བྱོན་པ་ཞེས་བྱའོ། །འཇིག་རྟེན་གྱི་སྒྲོན་མ་ཞེས་བྱའོ། །འཇིག་རྟེན་ལས་
[048-332a3] འདས་པ་ཞེས་བྱའོ། །འཇིག་རྟེན་གྱི་བླ་མ་ཞེས་བྱའོ། །འཇིག་རྟེན་གྱི་དོན་མཛད་པ་ཞེས་བྱའོ། །འཇིག་རྟེན་དང་མཐུན་པར་མཛད་པ་ཞེས་བྱའོ། །འཇིག་རྟེན་མཁྱེན་པ་ཞེས་
[048-332a4] བྱའོ༑ ༑འཇིག་རྟེན་གྱི་བདག་པོ་བརྙེས་པ་ཞེས་བྱའོ། །སྦྱིན་གནས་ཆེན་པོ་ཞེས་བྱའོ། །མཆོད་པའི་འོས་ཞེས་བྱའོ། །བསོད་ནམས་ཀྱི་ཞིང་ཆེན་པོ་ཞེས་བྱའོ། །སེམས་ཅན་ཆེན་
[048-332a5] པ་ཞེས་བྱའོ། །སེམས་ཅན་དམ་པ་ཞེས་བྱའོ། །སེམས་ཅན་མཆོག་ཅེས་བྱའོ། །སེམས་ཅན་རབ་མཆོག་ཅེས་བྱའོ། །སེམས་ཅན་བླ་མ་ཞེས་བྱའོ། །སེམས་ཅན་གོང་ན་
[048-332a6] མེད་པ་ཞེས་བྱའོ། །སེམས་ཅན་མཉམ་པ་མེད་པ་ཞེས་བྱའོ། །སེམས་ཅན་འདྲ་བ་མེད་པ་ཞེས་བྱའོ། །རྟག་ཏུ་མཉམ་པར་བཞག་པ་ཞེས་བྱའོ། །ཆོས་ཐམས་ཅད་ཀྱི་མཉམ་
[048-332a7] པ་ཉིད་ལ་གནས་པ་ཞེས་བྱའོ། །ལམ་བརྙེས་པ་ཞེས་བྱའོ། །ལམ་སྟོན་པ་ཞེས་བྱའོ། །ལམ་མཚོན་པ་ཞེས་བྱའོ། །ལམ་ལ་ཤིན་ཏུ་གནས་པ་ཞེས་བྱའོ། །བདུད་ཀྱི་ཡུལ་


[048-332b0] [332B] 
[048-332b1] །བདུད་ཀྱི་དཀྱིལ་འཁོར་འཇོམས་པར་མཛད་པ་ཞེས་བྱའོ། །རྒ་ཤི་མི་མངའ་བས་བསིལ་བའི་དངོས་པོ་བརྙེས་པ་ཞེས་བྱའོ། །མུན་པ་མུན་
[048-332b2] ནག་དང་བྲལ་བ་ཞེས་བྱའོ། །ཐེ་ཚོམ་དང་བྲལ་བ་ཞེས་བྱའོ་།དོགས་པ་དང་བྲལ་བ་ཞེས་བྱའོ། །ཉོན་མོངས་པ་དང་བྲལ་བ་ཞེས་བྱའོ། །སོམ་ཉི་བཏུལ་བ་ཞེས་བྱའོ། །ཡིད་གཉིས་
[048-332b3] ཡང་དག་པར་བཅོམ་པ་ཞེས་བྱའོ། །ཆགས་པ་དང་བྲལ་བཞེས་བྱའོ་།རྣམ་པར་གྲོལ་བ་ཞེས་བྱའོ། །རྣམ་པར་དག་པ་ཞེས་བྱའོ། །འདོད་ཆགས་དང་བྲལ་བ་ཞེས་བྱའོ། །ཞེ་སྡང་དང་
[048-332b4] བྲལ་བ་ཞེས་བྱའོ། །གཏི་མུག་དང་བྲལ་བ་ཞེས་བྱའོ། །ཟག་པ་ཟད་པ་ཞེས་བྱའོ། །ཉོན་མོངས་པ་མི་མངའ་བ་ཞེས་བྱའོ། །དབང་དང་ལྡན་པར་གྱུར་པ་ཞེས་བྱའོ། །ཐུགས་ཤིན་ཏུ་
[048-332b5] རྣམ་པར་གྲོལ་བ་ཞེས་བྱའོ། །ཤེས་རབ་ཤིན་ཏུ་རྣམ་པར་གྲོལ་བ་ཞེས་བྱའོ། །ཅང་མཁྱེན་པ་ཞེས་བྱའོ། །གླང་པོ་ཆེན་པོ་ཞེས་བྱའོ། །བྱ་བ་མཛད་པ་ཞེས་བྱའོ། །བྱེད་པ་མཛད་པ་
[048-332b6] ཞེས་བྱའོ། །ཁུར་བོར་བ་ཞེས་བྱའོ། །རང་གི་དོན་རྗེས་སུ་བརྙེས་པ་ཞེས་བྱའོ། །སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ་ཞེས་བྱའོ། །མཉམ་པ་ཉིད་ཀྱི་ཡེ་ཤེས་ཀྱིས་རྣམ་པར་
[048-332b7] གྲོལ་བ་ཞེས་བྱའོ། །སེམས་ཀྱི་དབང་དམ་པ་ཐམས་ཅད་ཀྱི་ཕ་རོལ་ཏུ་བྱོན་པ་ཞེས་བྱའོ། །སྦྱིན་པའི་ཕ་རོལ་ཏུ་བྱོན་པ་ཞེས་བྱའོ་།ཚུལ་ཁྲིམས་ཀྱིས་མངོན་པར་འཕགས་པ་ཞེས་


[048-333a0] [333A] 
[048-333a1] ༄༅། །བྱའོ༑ ༑བཟོད་པའི་ཕ་རོལ་ཏུ་བྱོན་པ་ཞེས་བྱའོ་།བརྩོན་འགྲུས་ཀྱིས་མངོན་པར་འཕགས་པ་ཞེས་བྱའོ། །བསམ་གཏན་དང་མངོན་པར་ཤེས་པ་བརྙེས་
[048-333a2] པ་ཞེས་བྱའོ། །ཤེས་རབ་ཀྱི་ཕ་རོལ་ཏུ་བྱོན་པ་ཞེས་བྱའོ། །སྨོན་ལམ་གྲུབ་པ་ཞེས་བྱའོ། །བྱམས་པ་ཆེན་པོ་ལ་གནས་པ་ཞེས་བྱའོ་།སྙིང་རྗེ་ཆེན་པོ་ལ་གནས་པ་ཞེས་བྱའོ། །
[048-333a3] དགའ་བ་ཆེན་པོ་ལ་གནས་པ་ཞེས་བྱའོ། །བཏང་སྙོམས་ཆེན་པོ་ལ་གནས་པ་ཞེས་བྱའོ། །སེམས་ཅན་བསྡུ་བ་ལ་བརྩོན་པ་ཞེས་བྱའོ་།སྒྲིབ་པ་མེད་པའི་སོ་སོ་ཡང་དག་པར་
[048-333a4] རིག་པ་བརྙེས་པ་ཞེས་བྱའོ། །རྟོན་པར་གྱུར་པ་ཞེས་བྱའོ། །བསོད་ནམས་ཆེན་པོ་ཞེས་བྱའོ། །ཡེ་ཤེས་ཆེན་པོ་དང་ལྡན་པ་ཞེས་བྱའོ། །དྲན་པ་དང། བློ་གྲོས་དང། རྟོགས་པ་
[048-333a5] དང། བློ་ཕུན་སུམ་ཚོགས་པ་ཞེས་བྱའོ། །དྲན་པ་ཉེ་བར་གཞག་པ་དང། ཡང་དག་པར་སྤོང་བ་དང། རྫུ་འཕྲུལ་གྱི་རྐང་པ་དང་དབང་པོ་དང། སྟོབས་དང། བྱང་ཆུབ་ཀྱི་ཡན་
[048-333a6] ལག་དང། ལམ་དང། ཞི་གནས་དང། ལྷག་མཐོང་གིས་སྣང་བ་བརྙེས་པ་ཞེས་བྱའོ། །འཁོར་བའི་རྒྱ་མཚོ་ལས་རྒལ་བ་ཞེས་བྱའོ། །ཕ་རོལ་ཏུ་བྱོན་པ་ཞེས་བྱའོ། །ཐང་ལ་བྱོན་པ་
[048-333a7] ཞེས་བྱའོ། །བདེ་བ་བརྙེས་པ་ཞེས་བྱའོ། །མི་བསྙེངས་པ་བརྙེས་པ་ཞེས་བྱའོ། །ཉོན་མོངས་པའི་ཚེར་མ་དཀྲུགས་པ་ཞེས་བྱའོ་།སྐྱེས་བུ་ཆེན་པོ་ཞེས་བྱའོ། །སྐྱེས་བུ་སེངྒེ་ཞེས་


[048-333b0] [333B] 
[048-333b1] ༑འཇིགས་པ་དང་སྤུ་ཟིང་ཞེས་བྱེད་པ་མི་མངའ་བ་ཞེས་བྱའོ། །གླང་པོ་ཞེས་བྱའོ། །དྲི་མ་མེད་པ་ཞེས་བྱའོ། །དྲི་མ་གསུམ་སྤངས་པ་ཞེས་བྱའོ། །རིག་པ་པོ་ཞེས་བྱའོ། །རིག་པ་གསུམ་
[048-333b2] བརྙེས་པ་ཞེས་བྱའོ། །ཆུ་བོ་བཞི་ལས་རྒལ་བ་ཞེས་བྱའོ། །རིན་པོ་ཆེའི་གདུགས་འཛིན་པ་གཅིག་པུར་གྱུར་པའི་ཕྱིར་རྒྱལ་རིགས་ཞེས་བྱའོ། །སྡིག་པའི་ཆོས་སྤངས་པའི་ཕྱིར་བྲམ་ཟེ་
[048-333b3] ཞེས་བྱའོ། །མ་རིག་པའི་སྒོ་ངའི་སྦུབས་བཅོམ་པའི་ཕྱིར་དགེ་སློང་ཞེས་བྱའོ། །ཆགས་པ་ཐམས་ཅད་ལས་ཡང་དག་པར་འདས་པའི་ཕྱིར་དགེ་སྦྱོང་ཞེས་བྱའོ། །ཉོན་མོངས་པ་གཟིགས་
[048-333b4] པའི་ཕྱིར་གཙང་སྦྲ་ཅན་ཞེས་བྱའོ། །སྟོབས་དང་ལྡན་པ་ཞེས་བྱའོ། །སྟོབས་བཅུ་མངའ་བ་ཞེས་བྱའོ། །བཅོམ་ལྡན་འདས་ཞེས་བྱའོ། །སྐུ་བསྒོམས་པ་ཞེས་བྱའོ། །རྒྱལ་པོའི་ཡང་
[048-333b5] རྒྱལ་པོ་ཞེས་བྱའོ། །ཆོས་ཀྱི་རྒྱལ་པོ་ཞེས་བྱའོ། །ཆོས་ཀྱི་འཁོར་ལོ་མཆོག་དམ་པ་བསྐོར་ཞིང་རྗེས་སུ་སྟོན་པ་ཞེས་བྱའོ། །མི་འཁྲུགས་པའི་ཆོས་སྟོན་པ་ཞེས་བྱའོ། །ཐམས་ཅད་
[048-333b6] མཁྱེན་པའི་ཡེ་ཤེས་ཀྱི་དབང་བསྐུར་བ་ཞེས་བྱའོ། །ཆགས་པ་མེད་པའི་ཡེ་ཤེས་ཆེན་པོ་དྲི་མ་མེད་ཅིང་རྣམ་པར་གྲོལ་བའི་གོ་འཕང་གི་ཐབས་བརྙེས་པ་ཞེས་བྱའོ། །བྱང་ཆུབ་ཀྱི་
[048-333b7] ཡན་ལག་བདུན་གྱི་རིན་པོ་ཆེ་དང་ལྡན་པ་ཞེས་བྱའོ། །ཆོས་རིན་པོ་ཆེ་ཐམས་ཅད་ཀྱི་ཁྱད་པར་བརྙེས་པ་ཞེས་བྱའོ། །བློན་པོ་འཕགས་པའི་ཉན་ཐོས་ཐམས་ཅད་ཀྱིས་ཞལ་གྱི་དཀྱིལ་


[048-334a0] [334A] 
[048-334a1] ༄༅། །འཁོར་དུ་བལྟས་པ་ཞེས་བྱའོ། །སྲས་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་ཅན་ཞེས་བྱའོ། །གདུལ་བ་ཤིན་ཏུ་བཏུལ་བ་ཞེས་བྱའོ། །བྱང་
[048-334a2] ཆུབ་སེམས་དཔའ་ལེགས་པར་ལུང་བསྟན་པ་ཞེས་བྱའོ། །རྣམ་ཐོས་ཀྱི་བུ་དང་འདྲ་བ་ཞེས་བྱའོ། །འཕགས་པའི་ནོར་བདུན་གྱི་མཛོད་བྱིན་པ་ཞེས་བྱའོ། །ལྷུག་པར་གཏོང་བ་
[048-334a3] ཞེས་བྱའོ། །བདེ་བ་ཕུན་སུམ་ཚོགས་པ་ཐམས་ཅད་དང་ལྡན་པ་ཞེས་བྱའོ། །རེ་བ་ཐམས་ཅད་སྦྱིན་པ་ཞེས་བྱའོ། །འཇིག་རྟེན་ཐམས་ཅད་ལ་ཕན་པ་དང་བདེ་བས་རྗེས་སུ་སྐྱོང་བ་ཞེས་
[048-334a4] བྱའོ༑ ༑དབང་པོ་དང་མཚུངས་པ་ཞེས་བྱའོ། །ཡེ་ཤེས་མཆོག་གི་རྡོ་རྗེ་འཆང་བ་ཞེས་བྱའོ། །ཀུན་ནས་སྤྱན་ཞེས་བྱའོ། །ཆོས་ཐམས་ཅད་ལ་སྒྲིབ་པ་མི་མངའ་བར་གཟིགས་པ་
[048-334a5] ཞེས་བྱའོ། །ཡེ་ཤེས་ཀྱིས་ཀུན་ཏུ་རྣམ་པར་འཕྲུལ་པ་ཞེས་བྱའོ་།ཆོས་ཀྱི་གར་གྱི་རྒྱུད་རྒྱ་ཆེན་པོ་སྟོན་པ་ལ་ཞུགས་པ་ཞེས་བྱའོ། །ཟླ་བ་དང་མཚུངས་པ་ཞེས་བྱའོ། །འགྲོ་བ་
[048-334a6] ཐམས་ཅད་ཀྱིས་བལྟ་བས་མི་ངོམས་པ་ཞེས་བྱའོ། །འོད་རྣམ་པར་དག་ཅིང་ཀུན་ཏུ་ཡོངས་པ་ཞེས་བྱའོ། །དགའ་བ་དང་མཆོག་ཏུ་དགའ་བར་མཛད་པའི་འོད་ཅེས་བྱའོ། །སེམས་
[048-334a7] ཅན་ཐམས་ཅད་ལ་མངོན་དུ་ཕྱོགས་ཤིང་གཟིགས་པར་སྣང་བ་ཞེས་བྱའོ། །འགྲོ་བ་ཐམས་ཅད་ཀྱི་སེམས་དང་བསམ་པའི་སྣོད་ཇི་ལྟ་བ་བཞིན་དུ་སྣང་བ་བརྙེས་པ་ཞེས་བྱའོ། །


[048-334b0] [334B] 
[048-334b1] །སློབ་པ་དང་མི་སློབ་པའི་སྐར་མའི་ཚོགས་ཀྱི་འཁོར་ཅན་ཞེས་བྱའོ། །ཉི་མའི་དཀྱིལ་འཁོར་དང་མཚུངས་པ་ཞེས་བྱའོ། །མུན་པ་མུན་ནག་བསལ་བ་ཞེས་བྱའོ། །
[048-334b2] ཏོག་ཆེན་པོ་དང་ལྡན་པའི་རྒྱལ་པོ་ཞེས་བྱའོ། །འོད་ཟེར་ཚད་མེད་ཅིང་མཐའ་ཡས་པ་ཞེས་བྱའོ། །སྣང་བ་ཆེན་པོ་ཀུན་ཏུ་སྟོན་པ་ཞེས་བྱའོ། །དྲིས་པ་ཐམས་ཅད་ལུང་བསྟན་པ་སྟོན་པ་ལ་
[048-334b3] རྨོངས་པ་མི་མདའ་བ་ཞེས་བྱའོ། །མ་རིག་པའི་མུན་པ་ཆེན་པོ་འཇོམས་པར་མཛད་པ་ཞེས་བྱའོ། །ཡེ་ཤེས་ཀྱི་སྣང་བ་ཆེན་པོས་རྣམ་པར་གཟིགས་པའི་བློ་དང་ལྡན་པ་ཞེས་བྱའོ། །རྣམ་
[048-334b4] པར་མི་རྟོག་པ་ཞེས་བྱའོ། །བྱམས་པ་དང་སྙིང་བརྩེ་བ་དང་སྙིང་རྗེ་ཆེན་པོས་འགྲོ་བ་ཐམས་ཅད་ལ་འོད་ཟེར་མཉམ་པར་གཏོང་ཞིང་ཡུལ་ཚད་མེད་པ་ཞེས་བྱའོ། །ཤེས་རབ་ཀྱི་ཕ་རོལ་ཏུ་
[048-334b5] ཕྱིན་པ་ཟབ་ཅིང་རྙེད་པར་དཀའ་ལ་བལྟ་དཀའ་བའི་དཀྱིལ་འཁོར་ཅན་ཞེས་བྱའོ། །ཚངས་པ་དང་མཚུངས་པ་ཞེས་བྱའོ། །རབ་ཏུ་ཞི་བའི་སྤྱོད་ལམ་དང་ལྡན་པ་ཞེས་བྱའོ། །སྤྱོད་ལམ་
[048-334b6] དང་སྤྱོད་པའི་ཁྱད་པར་ཐམས་ཅད་དང་ལྡན་པ་ཞེས་བྱའོ་།གཟུགས་དམ་པ་མངའ་བ་ཞེས་བྱའོ། །བལྟ་བས་མི་ངོམས་པ་ཞེས་བྱའོ། །དབང་པོ་ཞི་བ་ཞེས་བྱའོ། །ཡིད་ཞི་བ་ཞེས་བྱའོ། །ཞི་
[048-334b7] གནས་ཀྱི་ཚོགས་ཡོངས་སུ་རྫོགས་པ་ཞེས་བྱའོ། །ཞི་གནས་དམ་པ་བརྙེས་པ་ཞེས་བྱའོ། །དུལ་བ་དང་ཞི་གནས་མཆོག་བརྙེས་པ་ཞེས་བྱའོ། །ཞི་གནས་དང་ལྷག་མཐོང་གི་ཚོགས་ཡོངས་


[048-335a0] [335A] 
[048-335a1] ༄༅། །སུ་རྫོགས་པ་ཞེས་བྱའོ། །སྦས་པ་དང། དབང་པོ་ཐུལ་བ་དང། གླང་པོ་ལྟར་ཤིན་ཏུ་དུལ་བ་དང། མཚོ་ལྟར་རྙོག་པ་མེད་ཅིང་དང་བ་ཞེས་བྱའོ། །ཉོན་མོངས་
[048-335a2] པའི་བག་ཆགས་ཀྱི་སྒྲིབ་པ་ཐམས་ཅད་ལེགས་པར་སྤངས་པ་ཞེས་བྱའོ། །སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ཞེས་བྱའོ། །སྐྱེས་བུ་མཆོག་ཅེས་བྱའོ། །དཔེ་
[048-335a3] བྱད་བཟང་པོ་བརྒྱད་ཅུའི་འཁོར་སྣ་ཚོགས་ཀྱིས་སྐུ་སྤྲས་པ་ཞེས་བྱའོ། །སྐྱེས་བུ་ཁྱུ་མཆོག་ཅེས་བྱའོ། །སྟོབས་བཅུ་དང་ལྡན་པ་ཞེས་བྱའོ། །མི་འཇིགས་པ་བཞི་བརྙེས་པ་ཞེས་བྱའོ། །
[048-335a4] སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་ཞེས་བྱའོ་།སྟོན་པ་ཞེས་བྱའོ། །སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པ་ཞེས་བྱའོ། །སྐུ་དང་གསུང་དང་
[048-335a5] ཐུགས་ཀྱི་འཕྲིན་ལས་ཀྱི་མཐའ་མ་སྨད་པ་ཞེས་བྱའོ། །རྣམ་པ་ཐམས་ཅད་ཀྱི་མཆོག་དང་ལྡན་པའི་ཕྱིར་ཤིན་ཏུ་ཡོངས་སུ་སྤྱངས་པའི་ཡེ་ཤེས་ཀྱི་དཀྱིལ་འཁོར་མངའ་བ་ཞེས་
[048-335a6] བྱའོ༑ ༑རྟེན་ཅིང་འབྲེལ་པར་འབྱུང་བ་མཉམ་པ་ཉིད་དུ་མངོན་པར་ཐུགས་སུ་ཆུད་པའི་ཕྱིར་སྟོང་པ་ཉིད་ལ་གནས་པ་ཞེས་བྱའོ་།དོན་དམ་པའི་བདེན་པའི་ཚུལ་རབ་ཏུ་རྟོགས་པའི་
[048-335a7] ཕྱིར་མཚན་མ་མེད་པ་ལ་གནས་པ་ཞེས་བྱའོ། །འཇུག་པ་ཐམས་ཅད་ཀྱིས་མི་གོས་པའི་ཕྱིར་སྨོན་པ་མེད་པ་ལ་གནས་པ་ཞེས་བྱའོ། །འདུ་བྱེད་ཐམས་ཅད་ཀྱི་རྒྱུན་བཅད་པའི་ཕྱིར་


[048-335b0] [335B] 
[048-335b1] །ཡང་དག་པའི་མཐའི་ཡེ་ཤེས་ཀྱི་ཡུལ་རྣམ་པར་མི་འཁྲུགས་པའི་ཕྱིར་ཡང་དག་པར་གསུང་བ་ཞེས་བྱའོ། །དེ་བཞིན་ཉིད་དང། ཆོས་ཀྱི་
[048-335b2] དབྱིངས་དང། ནམ་མཁའི་མཚན་ཉིད་ཤེས་པའི་ཡུལ་ཡིན་པའི་ཕྱིར་མ་ནོར་བ་དེ་བཞིན་ཉིད་དང། གཞན་མ་ཡིན་པ་གསུང་བ་ཞེས་བྱའོ། །ཆོས་ཐམས་ཅད་སྒྱུ་མ་དང། སྨིག་རྒྱུ་
[048-335b3] དང། རྨི་ལམ་དང། ཆུ་ཟླ་དང། བྲག་ཅ་དང། མིག་ཡོར་དང་མཚུངས་པར་གནས་པའི་ཕྱིར་ཉོན་མོངས་པ་མེད་པའི་ཆོས་ཤིན་ཏུ་རྟོགས་པ་ཞེས་བྱའོ། །ཡོངས་སུ་མྱ་ངན་ལས་
[048-335b4] འདས་པའི་རྒྱུ་སྐྱེད་པའི་ཕྱིར་མཐོང་བ་དང་ཐོས་པ་དོན་ཡོད་པ་ཞེས་བྱའོ། །སེམས་ཅན་གདུལ་བར་བརྟུལ་བའི་རྩལ་དང་ལྡན་པའི་ཕྱིར་གོམ་པ་འདོར་བ་དོན་ཡོད་པ་ཞེས་བྱའོ། །མ་
[048-335b5] རིག་པ་དང་སྲིད་པའི་སྲེད་པ་ཡང་དག་པར་བཅད་པའི་ཕྱིར་འོབས་ལས་རྒལ་བ་ཞེས་བྱའོ། །ངེས་པར་འབྱིན་པའི་ལམ་ལེགས་པར་བསྟན་པའི་ཕྱིར་ཟམ་པ་བཏགས་པ་ཞེས་བྱའོ། །
[048-335b6] བདུད་ཀྱི་ཡུལ་དང་སྤྱོད་པ་ཐམས་ཅད་ཀྱིས་མི་གོས་པའི་ཕྱིར་བདུད་དང་ཉོན་མོངས་པའི་ཕྱིར་རྒོལ་བ་ལས་རྒྱལ་བ་ཞེས་བྱའོ། །འདོད་པའི་ཁམས་ལས་ཡང་དག་པར་འདས་པའི་
[048-335b7] ཕྱིར་འདོད་པའི་འདམ་ལས་རྒལ་བ་ཞེས་བྱའོ། །གཟུགས་ཀྱི་ཁམས་ལས་ཡང་དག་པར་འདས་པའི་ཕྱིར་ང་རྒྱལ་གྱི་རྒྱལ་མཚན་བསྙལ་བ་ཞེས་བྱའོ། །གཟུགས་མེད་པའི་ཁམས་


[048-336a0] [336A] 
[048-336a1] ༄༅། །ལས་ཡང་དག་པར་འདས་པའི་ཕྱིར་ཤེས་རབ་ཀྱི་རྒྱལ་མཚན་བསྒྲེང་བ་ཞེས་བྱའོ། །ཆོས་ཀྱི་སྐུ་དང་ཡེ་ཤེས་ཀྱི་སྐུ་དང་ལྡན་པའི་ཕྱིར་འཇིག་རྟེན་གྱི་
[048-336a2] ཡུལ་ཐམས་ཅད་ལས་ཡང་དག་པར་འདས་པ་ཞེས་བྱའོ། །ཡོན་ཏན་རིན་པོ་ཆེའི་ཡེ་ཤེས་ཀྱི་མེ་ཏོག་མཐའ་ཡས་པ་ཤིན་ཏུ་རྒྱས་ཤིང་རྣམ་པར་གྲོལ་བའི་འབྲས་བུ་ཤིན་
[048-336a3] ཏུ་ཕུན་སུམ་ཚོགས་པའི་ཕྱིར་སྡོང་པོ་ཆེན་པོ་ཞེས་བྱའོ། །འབྱུང་བ་དང་མཐོང་བ་རྙེད་པར་དཀའ་བའི་ཕྱིར་ཨུ་དུམ་ཝ་རའི་མེ་ཏོག་དང་མཚུངས་པ་ཞེས་བྱའོ། །ཚུལ་ཇི་ལྟ་བ་
[048-336a4] བཞིན་དུ་ངེས་པར་འབྱུང་བའི་བསམ་པ་ཤིན་ཏུ་ཡོངས་སུ་རྫོགས་པར་མཛད་པའི་ཕྱིར་ཡིད་བཞིན་གྱི་ནོར་བུ་རིན་པོ་ཆེའི་རྒྱལ་པོ་དང་མཚུངས་པ་ཞེས་བྱའོ། །ཡུན་རིང་པོ་ནས་
[048-336a5] གཏོང་བ་དང། ཚུལ་ཁྲིམས་དང། དཀའ་ཐུབ་དང། བརྟུལ་ཞུགས་དང། ཚངས་པར་སྤྱོད་པ་བརྟན་པོར་ཡང་དག་པར་བླངས་པས་མི་གཡོ་ཞིང་མི་སྐྱོད་པའི་ཕྱིར་ཞབས་
[048-336a6] ཤིན་ཏུ་གནས་པ་ཞེས་བྱའོ། །ཡུན་རིང་པོ་ནས་ཕ་མ་དང། དགེ་སྦྱོང་དང། བྲམ་ཟེ་དང། བླ་མ་དང། སྦྱིན་གནས་རྣམས་དང་ཆོས་དང་ལྡན་པ་ཡོངས་སུ་སྐྱོང་བ་དང། སྐྱབས་སུ་
[048-336a7] ལྷགས་པ་རྣམས་ཡོངས་སུ་མི་གཏོང་བའི་ཕྱིར་ཞབས་ཀྱི་མཐིལ་བཀྲ་ཤིས་དང། གཡུང་དྲུང་འཁྱིལ་པ་དང། འཁོར་ལོ་རྩིབས་སྟོང་དང་ལྡན་པ་སྣ་ཚོགས་ཀྱི་མཚན་དང་ལྡན་པ་


[048-336b0] [336B] 
[048-336b1] །ཡུན་རིང་པོ་ནས་སྲོག་གཅོད་པ་སྤངས་པའི་ཕྱིར་ཞབས་ཀྱི་རྟིང་པ་ཡངས་པ་ཞེས་བྱའོ། །ཡུན་རིང་པོ་ནས་སེམས་ཅན་གཞན་སྲོག་གཅོད་པ་སྤོང་བ་ཡང་དག་པར་འཛིན་དུ་
[048-336b2] འཇུག་པའི་ཕྱིར་ཕྱག་གི་སོར་མོ་རིང་བ་ཞེས་བྱའོ། །ཡུན་རིང་པོ་ནས་སྲོག་གཅོད་པ་སྤོང་བའི་ཡོན་ཏན་གྱི་བསྔགས་པ་བརྗོད་པ་མཛད་པ་དང། སྐྱེ་བོ་མང་པོའི་སྐྱབས་མཛད་པའི་ཕྱིར་སྐུ་
[048-336b3] ཆེ་ཞིང་དྲང་བ་ཞེས་བྱའོ། །ཡུན་རིང་པོ་ནས་ཕ་མ་དང། དགེ་སྦྱོང་དང། བྲམ་ཟེ་དང། བླ་མ་དང། སྦྱིན་གནས་ལ་བསྙེན་བཀུར་དང་ཡོངས་སུ་སྤྱད་པ་བྱེད་ཅིང་བཀྲུ་བ་དང། བྱུག་པ་དང་
[048-336b4] མར་དང། འབྲུ་མར་གྱིས་སྐུད་ཅིང་ལག་དར་ཏེ་ལུས་ལ་སྦྱང་བ་བྱེད་པས་ཡོངས་སུ་མི་སྐྱོ་བའི་ཕྱིར་ཕྱག་དང་ཞབས་འཇམ་ཞིང་མཉེན་པ་ཞེས་བྱའོ། །བསྡུ་བའི་དངོས་པོ་བཞི་པོ་སྦྱིན་པ་
[048-336b5] དང། སྙན་པར་སྨྲ་བ་དང། དོན་བྱེད་པ་དང། དོན་མཐུན་པའི་དྲ་བས་སེམས་ཅན་བསྡུ་བ་ལ་མཁས་པ་ལེགས་པར་བསླབ་པའི་ཕྱིར་ཕྱག་དང་ཞབས་དྲ་བས་འབྲེལ་བ་ཞེས་བྱའོ། །
[048-336b6] ཡུན་རིང་པོ་ནས་གོང་ནས་གོང་དུ་དགེ་བའི་རྩ་བ་ཤིན་ཏུ་ཁྱད་པར་དུ་འཕགས་པ་ལ་ལྷག་པར་དམིགས་པའི་ཕྱིར་ཞབས་མཐོ་བ་ཞེས་བྱའོ། །ཡུན་རིང་པོ་ནས་ཕ་མ་དང། དགེ་སྦྱོང་དང་
[048-336b7] བྲམ་ཟེ་དང། བླ་མ་དང། སྦྱིན་གནས་དང། དེ་བཞིན་གཤེགས་པའི་མཆོད་རྟེན་ལ་བསྐོར་བ་བྱེད་པ་དང། ལུས་ཀྱི་ལས་དང། གུས་པར་ཆོས་ཉན་ཅིང་སྤུ་ཟིང་ཞེས་བྱེད་པ་དང། སེམས་


[048-337a0] [337A] 
[048-337a1] ༄༅། །ཅན་གཞན་ཡང་དག་པར་དགའ་བར་བྱེད་པ་དང། ཆོས་སྟོན་པ་ལ་སྦྱོར་བའི་ཕྱིར་ཡན་ལག་གི་སྤུ་གྱེན་དུ་གཡས་སུ་འཁྱིལ་བར་མངོན་པར་གྲུབ་པ་ཞེས་བྱའོ། །
[048-337a2] ཡུན་རིང་པོ་ནས་བསྟི་སྟང་དུ་བྱས་ཏེ་ཆོས་ཉན་པ་དང། འཛིན་པ་དང། ཀློག་པ་དང། ཤེས་པར་བྱེད་པ་དང། དོན་དང་ཚིག་རྣམ་པར་ངེས་པར་རྟོག་པ་ལ་མཁས་པས་རྒ་བ་དང། ན་
[048-337a3] བ་དང། འཆི་བ་ལ་མངོན་དུ་ཕྱོགས་པའི་སེམས་ཅན་ཐམས་ཅད་ལ་སྐྱབས་སུ་འགྲོ་བ་སྦྱིན་པ་དང། བསྟི་སྟང་དུ་བྱས་ཏེ་ཆོས་སྟོན་ཅིང་མི་བརྙས་པའི་བློ་དང་ལྡན་པའི་ཕྱིར་བྱིན་པ་
[048-337a4] རི་དྭགས་ཨེ་ན་ཡའི་ལྟ་བུ་ཞེས་བྱའོ། །ཡུན་རིང་པོ་ནས་དགེ་སྦྱོང་དང། བྲམ་ཟེ་རྣམས་དང། དེ་ལས་གཞན་པ་ཚངས་པ་མཚུངས་པར་སྤྱོད་པ་རྣམས་ལ་ཚངས་པར་སྤྱོད་པའི་རྗེས་
[048-337a5] སུ་གཟུང་བའི་ཡོ་བྱད་ཐམས་ཅད་སྦྱིན་པ་དང། སྒྲེན་མོ་རྣམས་ལ་གོས་སྦྱིན་པ་དང། གཞན་གྱི་ཆུང་མ་ལ་མི་འཕྱོ་བ་དང། ཚངས་པར་སྤྱོད་པའི་ཡོན་ཏན་གྱི་བསྔགས་པ་བརྗོད་པ་
[048-337a6] དང། ངོ་ཚ་ཤེས་པ་དང། ཁྲེལ་ཡོད་པ་རྗེས་སུ་སྲུང་བ་བརྟན་པོར་ཡང་དག་པར་བླངས་པའི་ཕྱིར་འདོམས་ཀྱི་སྦ་བ་སྦུབས་སུ་ནུབ་པ་ཞེས་བྱའོ། །ཡུན་རིང་པོ་ནས་ལག་པ་དང་རྐང་པ་
[048-337a7] སྡོམ་པ་དང། སེམས་ཅན་ལ་མི་འཚེ་བར་སྦྱོར་བ་དང། ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་བྱམས་པ་དང་ལྡན་པའི་ཕྱིར་ཕྱག་རིང་བ་ཞེས་བྱའོ། །ཡུན་རིང་པོ་ནས་


[048-337b0] [337B] 
[048-337b1] ཉུང་དུ་ཟ་བ་དང། ལྟོ་སྡེམ་པ་དང། ནད་པ་ལ་སྨན་སྦྱིན་པ་དང། སྐྱེ་བོ་དམན་པ་ལ་མི་བརྙས་པ་དང། མགོན་མེད་པ་ཁྱད་དུ་མི་གསོད་པ་དང། དེ་བཞིན་
[048-337b2] གཤེགས་པའི་མཆོད་རྟེན་ཞིག་པ་འཆོས་པ་དང། མཆོད་རྟེན་རྩིག་པ་དང། འཇིགས་པས་ཉེན་པའི་སེམས་ཅན་རྣམས་ལ་མི་འཇིགས་པ་སྦྱིན་པའི་ཕྱིར་ཤིང་ནྱ་གྲོ་དྷ་ལྟར་ཆུ་ཞེང་
[048-337b3] གབ་པ་ཞེས་བྱའོ། །ཡུན་རིང་པོ་ནས་ཕ་མ་དང། བྲམ་ཟེ་དང་དགེ་སྦྱོང་དང། བླ་མ་དང། སྦྱིན་གནས་རྣམས་ལ་བཀྲུ་བ་དང་བསྐུ་བ་དང། མར་དང། འབྲུ་མར་གྱིས་སྐུད་པ་དང་
[048-337b4] གྲང་བའི་དུས་ན་ནི་ཆུ་དྲོན་པོ་དང། ཚ་བའི་དུས་ན་ནི་ཆུ་གྲང་བ་དང། བསིལ་གྲིབ་དང། དུས་ཀྱི་བདེ་བའི་ལོངས་སྤྱོད་སྦྱིན་པ་དང། ཤིང་བལ་འཇམ་པོ་ལྟར་རེག་ན་བདེ་ཞིང་འཇམ་
[048-337b5] པའི་རས་ལེགས་པར་བཏིང་བའི་མལ་ཆ་སྦྱིན་པ་དང། དེ་བཞིན་གཤེགས་པའི་མཆོད་རྟེན་ལ་སྤོས་ཀྱི་འབྲུ་མར་འཐོར་བ་དང། དར་ཕྲ་མོའི་རྒྱལ་མཚན་དང། བ་དན་དང། སྲད་བུ་
[048-337b6] འབུལ་བའི་ཕྱིར་སྦུའི་པགས་པ་འཇམ་ཞིང་མཉེན་ལ་སྲབ་པ་ཞེས་བྱའོ། །ཡུན་རིང་པོ་ནས་སེམས་ཅན་ལ་ཁོང་ཁྲོ་བ་མེད་པ་དང་བྱམས་པ་བསྒོམས་པ་ལ་སྦྱོར་བ་དང། བཟོད་པ་དང་
[048-337b7] དེས་པ་ལ་སེམས་ཅན་གཞན་དག་འཇུད་པ་དང། འཁོན་དུ་འཛིན་པ་མེད་ཅིང་གནོད་སེམས་མེད་པའི་ཡོན་ཏན་གྱི་བསྔགས་པ་བརྗོད་པ་དང། དེ་བཞིན་གཤེགས་པའི་མཆོད་རྟེན་


[048-338a0] [338A] 
[048-338a1] ༄༅། །དང། དེ་བཞིན་གཤེགས་པའི་སྐུ་གཟུགས་རྣམས་ལ་གསེར་གྱི་རྒྱན་དང། གསེར་གྱི་མེ་ཏོག་དང། གསེར་ཕྱེ་འཐོར་བ་དང། གསེར་གྱི་ཁ་དོག་
[048-338a2] ལྟ་བུའི་དར་གྱི་བ་དན་དང། རྒྱལ་མཚན་དང། རྒྱན་དང། གསེར་གྱི་སྣོད་དང། གསེར་གྱི་ཁ་དོག་ལྟ་བུའི་གོས་འབུལ་བའི་ཕྱིར་པགས་པའི་མདོག་གསེར་གྱི་ཁ་དོག་ལྟ་བུ་
[048-338a3] ཞེས་བྱའོ། །ཡུན་རིང་པོ་ནས་མཁས་པའི་གན་དུ་འགྲོ་ཞིང་དགེ་པ་དང་མི་དགེ་བ་གང་ཡིན་ཞེས་འདྲི་བ་དང། ཁ་ན་མ་ཐོ་བ་དང་བཅས་པ་དང། ཁ་ན་མ་ཐོ་བ་མེད་པ་དང་
[048-338a4] བསྟེན་པར་བྱ་བ་དང། བསྟེན་པར་བྱ་བ་མ་ཡིན་པ་དང། ངན་པ་དང། འབྲིང་དང། གྱ་ནོམ་པའི་ཆོས་ཡོངས་སུ་འདྲི་བ་དང། དེའི་དོན་དཔྱད་པ་དང། ཡོངས་སུ་འཇལ་བ་ལ་རྨོངས་པ་
[048-338a5] མེད་པ་དང། དེ་བཞིན་གཤེགས་པའི་མཆོད་རྟེན་ལ་སྲིན་བུ་ཀི་ཏ་དང། ལུ་ཏིའི་ཚང་དང། བ་རྒྱ་དང། མེ་ཏོག་རྙིང་པ་དང་རྩྭ་སྣ་ཚོགས་དང། ཕྱག་དར་ཡོད་པ་སེལ་བར་སྦྱོར་
[048-338a6] བའི་ཕྱིར་སྤུ་རེ་རེ་སྐྱེས་པ་ཞེས་བྱའོ། །ཡུན་རིང་པོ་ནས་ཕ་མ་དང། གཙོ་བོ་དང། དམ་པ་དང། མཆོད་པའི་འོས་དང། དགེ་སྦྱོང་དང། བྲམ་ཟེ་དང། ཕོངས་པ་དང། སློང་བ་ལ་
[048-338a7] སོགས་པ་འོངས་པ་དག་ལ་བསྟི་སྟང་དུ་བྱས་ཏེ་བསམ་པ་ཇི་ལྟ་བ་བཞིན་དུ་ཟས་དང། སྐོམ་དང། མལ་ཆ་དང། སྨན་དང། གོས་དང་གནས་དང། མར་མེ་དང། འཚོ་བའི་ཡོ་


[048-338b0] [338B] 
[048-338b1] ཁྲོན་པ་དང། རྫིང་ཆུ་བསིལ་བས་གང་བ་དག་སྐྱེ་བོ་མང་པོའི་ལོངས་སྤྱོད་དུ་སྦྱིན་པའི་ཕྱིར་བདུན་མཐོ་བ་ཞེས་བྱའོ། །ཡུན་རིང་པོ་ནས་ཕ་མ་དང། དགེ་སྦྱོང་
[048-338b2] དང། བྲམ་ཟེ་དང། བླ་མ་དང། སྦྱིན་གནས་ལ་འདུད་པ་དང། རབ་ཏུ་འདུད་པ་དང། གསོང་པོར་སྨྲ་བ་དང། མི་འཇིགས་པ་སྦྱིན་པ་དང། ཉམ་ཆུང་བ་ལ་མི་བརྙས་པ་དང་
[048-338b3] སྐྱབས་སུ་སོང་བ་ཡོངས་སུ་མི་གཏང་བ་བརྟན་པོར་ཡང་དག་པར་བླངས་པ་ཡོངས་སུ་མི་གཏོང་བའི་ཕྱིར་རོ་སྟོད་སེངྒེ་འདྲ་བ་ཞེས་བྱའོ། །ཡུན་རིང་པོ་ནས་རང་གི་ཉེས་པ་ལ་ཡོངས་སུ་
[048-338b4] འཇལ་བ་དང། གཞན་གྱི་འཁྲུལ་པ་དང། གཞན་གྱི་སྐྱོན་ལ་ཉེས་པར་མི་ལྟ་བ་དང། རྩོད་པའི་རྩ་བ་དང། གཞན་འབྱེད་པར་བྱེད་པའི་བརྗོད་པ་ཡོངས་སུ་སྤང་བ་དང། གསང་
[048-338b5] ཚིག་ལེགས་པར་འདོར་བ་དང། ངག་གི་ལས་ཀྱི་མཐའ་ལེགས་པར་བསྲུངས་པའི་ཕྱིར་ཐལ་གོང་རྒྱས་པ་ཞེས་བྱའོ། །ཡུན་རིང་པོ་ནས་ཕ་མ་དང། དགེ་སྦྱོང་དང། བྲམ་ཟེ་དང་
[048-338b6] བླ་མ་དང། སྦྱིན་གནས་རྣམས་ལ་ལྡང་བ་དང། བསུ་བ་དང། གསོད་པོར་སྨྲ་བ་དང། བསྟན་བཅོས་ཐམས་ཅད་ལ་འཇིགས་པ་མེད་པས་རྩོད་པར་འདོད་པའི་སེམས་ཅན་ཚར་
[048-338b7] གཅོད་པ་དང། རང་གི་ཆོས་འདུལ་བ་དང་མཐུན་པར་ཡང་དག་པར་འཇུག་པ་དང། རྒྱལ་པོ་དང་བློན་པོ་ལ་སོགས་པ་དགེ་བའི་ལས་ཀྱི་ལམ་ལ་འགོད་པ་དང། སྒོམ་དུ་འཇུག་


[048-339a0] [339A] 
[048-339a1] ༄༅། །པ་དང། དེ་བཞིན་གཤེགས་པའི་བསྟན་པ་ཡོངས་སུ་འཛིན་པ་དང། ཀུན་ཏུ་འཛིན་པ་དང། དགེ་བའི་སྤྱོད་པ་ཐམས་ཅད་ཡང་དག་པར་འཛིན་དུ་འཇུག་པའི་
[048-339a2] སྔོན་དུ་འགྲོ་བའི་ཕྱིར་དཔུང་མགོ་ཤིན་ཏུ་ཟླུམ་པ་ཞེས་བྱའོ་།ཡུན་རིང་པོ་ནས་སློང་བའི་བསམ་པ་ཇི་ལྟ་བ་བཞིན་དུ་དངོས་པོ་ཐམས་ཅད་ཡོངས་སུ་གཏོང་བ་དང། སྙན་པར་སྨྲ་བ་དང་
[048-339a3] ལྷགས་པ་རྣམས་ལའང་མི་བརྙས་ཤིང་སྤ་གོང་བར་མི་བྱེད་པ་དང། མི་སྐྱོད་པ་དང། ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱ་བའི་སྦྱིན་པ་ཡོངས་སུ་
[048-339a4] གཏོང་བ་བརྟན་པོར་ཡང་དག་པར་བླངས་པ་མི་འདོར་བའི་ཕྱིར་འགྲམ་པ་སེངྒེའི་འདྲ་བ་ཞེས་བྱའོ། །ཡུན་རིང་པོ་ནས་ཕྲ་མའི་ཚིག་ཡོངས་སུ་སྤོང་བ་དང། དབྱེན་གྱི་གསང་ཚིག་མི་
[048-339a5] འཛིན་པ་དང། འདུམ་པར་བསྡུམས་བྱེད་འདོད་པ་དང། འདུམ་པ་རྣམས་དབྱེ་བར་མི་སེམས་པ་དང། ཕྲ་མའི་ཚིག་ལ་སྨོད་པ་དང། འདུམ་པ་བསྡུམས་པའི་ཡོན་ཏན་གྱི་
[048-339a6] བསྔགས་པ་བརྗོད་པར་སྦྱོར་བའི་ཕྱིར་ཚེམས་བཞི་བཅུ་མཉམ་པ་ཞེས་བྱའོ། །ཡུན་རིང་པོ་ནས་ནག་པོའི་ཕྱོགས་ཡོངས་སུ་སྤོང་བ་དང། དཀར་པོའི་ཕྱོགས་དགེ་བའི་རྩ་བ་གསོག་
[048-339a7] པ་དང། ལས་ནག་ཅིང་རྣམ་པར་སྨིན་པའང་ནག་པ་ཡོངས་སུ་སྤོང་བ་དང། ལས་དཀར་ཞིང་རྣམ་པར་སྨིན་པའང་དཀར་བ་བསྔགས་པ་དང། འོ་མ་དང་སྦྱར་བའི་ཟས་


[048-339b0] [339B] 
[048-339b1] གོས་དཀར་པོ་སྦྱིན་པ་དང། དེ་བཞིན་གཤེགས་པའི་མཆོད་རྟེན་རྣམས་ལ་རྡོ་ཐལ་འོ་མ་དང། བསྲེས་པ་པིར་གྱིས་སྐུད་པ་དང། མེ་ཏོག་སུ་མ་ན་དང། བརཤ་ཀ་ར་དང། དྷ་ནུ་སྐ་
[048-339b2] རིའི་ཕྲེང་བ་བརྒྱུས་པའི་མེ་ཏོག་གི་ཆུན་པོ་དང། མེ་ཏོག་ཁ་དོག་དཀར་པོ་སྦྱིན་པའི་ཕྱིར་ཚེམས་ཤིན་ཏུ་དཀར་བ་ཞེས་བྱའོ། །ཡུན་རིང་པོ་ནས་འཕྱ་བ་དང། འཐིང་བ་རྣམ་པར་སྤོང་
[048-339b3] བ་དང། ཀུན་དགའ་བར་བྱེད་པ་དང། ཚིག་སྲུང་བ་དང། ཀུན་དགའ་བར་བྱེད་པའི་ཚིག་བརྗོད་པ་དང། གཞན་གྱི་འཁྲུལ་པ་དང། གཞན་གྱི་སྐྱོན་མི་ཚོལ་བ་དང། སེམས་ཅན་
[048-339b4] ཐམས་ཅད་སེམས་མཐུན་པར་ཡང་དག་པར་འཛིན་དུ་འཇུག་པ་དང་མཉམ་པར་སྦྱོར་བ་དང། མཉམ་པར་ཆོས་སྟོན་པ་བརྟན་པོར་ཡང་དག་པར་བླངས་པ་ཡོངས་སུ་མི་འདོར་བའི་ཕྱིར་
[048-339b5] ཚེམས་ཐགས་བཟང་བ་ཞེས་བྱའོ། །ཡུན་རིང་པོ་ནས་སེམས་ཅན་ཐམས་ཅད་ལ་རྣམ་པར་མི་འཚེ་བ་དང། རྣམ་པར་མཐོ་མི་འཚམ་པ་དང་ནད་སྣ་ཚོགས་ཀྱིས་ཐེབས་པ་ལ་རིམ་གྲོ་
[048-339b6] བྱེད་པ་དང། ནད་པ་ལ་སྨན་བྱིན་པ་དང། འགྲོན་པ་རྣམས་ལ་རོ་བྲོ་བ་ཐམས་ཅད་སྦྱིན་པས་ཡོངས་སུ་མི་སྐྱོ་བའི་ཕྱིར་རོ་བྲོ་བ་མཆོག་དང་ལྡན་པ་ཞེས་བྱའོ། །ཡུན་རིང་པོ་ནས་རྫུན་དང་
[048-339b7] ཚིག་རྩུབ་པོ་དང། བརླང་པོ་དང། གཡོ་དང། གཞན་ལ་གནོད་པ་དང། གཞན་འཁྲུག་པར་བྱེད་པ་དང། མི་སྙན་པ་དང། གཞན་གྱི་མཚང་འདྲུ་བའི་ཚིག་ཡོངས་སུ་སྤོང་བ་དང། བྱམས་


[048-340a0] [340A] 
[048-340a1] ༄༅། །པ་དང་སྙིང་རྗེ་ལ་སྦྱོར་བ་དང། དགའ་བ་དང་མཆོག་ཏུ་དགའ་བར་བྱེད་པ་དང། འཇམ་བ་དང། སྙན་པ་དང་མཉེན་པ་དང། སྙིང་དུ་འཐད་པ་དང་
[048-340a2] སེམས་ཅན་གྱི་དབང་པོ་ཚིམ་པར་བྱེད་པ་དང། ཡང་དག་པའི་ངག་ལ་ཡང་དག་པར་སྦྱོར་བའི་ཕྱིར་ཚངས་པའི་དབྱངས་ལྟ་བུ་ཞེས་བྱའོ། །ཡུན་རིང་པོ་ནས་ཕ་མ་ལ་བྱ་བ་དང་འདྲ་
[048-340a3] བར་སེམས་ཅན་ཐམས་ཅད་ལ་ཁོང་ཁྲོ་བ་མེད་པའི་མིག་ཏུ་སྦྱོར་བ་དང། བུ་གཅིག་པ་ལ་བྱ་བ་བཞིན་དུ་སློང་བ་ལ་བྱམས་པ་དང་སྙིང་རྗེ་སྔོན་དུ་འགྲོ་བས་ལྟ་བ་དང། སྤ་གོང་
[048-340a4] བར་མི་བྱེད་པ་དང། དད་པའི་དབང་པོས་དེ་བཞིན་གཤེགས་པའི་མཆོད་རྟེན་ལ་མི་འཛུམ་པར་ལྟ་བ་དང། སེམས་ཅན་གཞན་དེ་བཞིན་གཤེགས་པ་ལ་ལྟ་བ་ཡང་དག་པར་
[048-340a5] འཛིན་དུ་འཇུག་པ་བརྟན་པོར་ཡང་དག་པར་བླངས་པའི་ཕྱིར་སྤྱན་མཐོན་མཐིང་དུ་འདུག་པ་ཞེས་བྱའོ། །ཡུན་རིང་པོ་ནས་བློ་གྲོས་དམན་པ་དང། སེམས་པ་དམན་པ་རྣམ་པར་སྤོང་བ་
[048-340a6] དང༑ རྒྱ་ཆེན་པོ་དང། རླབས་པོ་ཆེ་ལ་མོས་པ་ཡོངས་སུ་རྫོགས་པར་བྱེད་པ་དང། བླ་ན་མེད་པའི་ཆོས་ལ་མོས་པ་ལ་སེམས་ཅན་ཡང་དག་པར་འཛུད་པ་དང། ཁྲོ་གཉེར་གྱི་བཞིན་
[048-340a7] རྣམ་པར་སྤོང་བ་དང། འཛུམ་པའི་བཞིན་དང་ལྡན་པ་དང། དགེ་བའི་བཤེས་གཉེན་ཐམས་ཅད་ཀྱི་གན་དུ་འགྲོ་ཞིང་མངོན་དུ་ཕྱོགས་པའི་སྔོན་དུ་འགྲོ་བས་དགེ་བའི་རྩ་བ་ཐམས་


[048-340b0] [340B] 
[048-340b1] བའི་འདྲ་བ་ཞེས་བྱའོ། །ཡུན་རིང་པོ་ནས་ཚིག་གི་སྐྱོན་ཐམས་ཅད་རྣམ་པར་སྤོང་བ་དང། ཉན་ཐོས་དང། རང་སངས་རྒྱས་དང་
[048-340b2] ཆོས་སྨྲ་བ་ཐམས་ཅད་ཀྱི་ཡོན་ཏན་གྱི་བསྔགས་པ་ཚད་མེད་པར་བརྗོད་པ་དང། དེ་བཞིན་གཤེགས་པའི་མདོ་སྡེ་ཡི་གེར་འབྲི་བ་དང་ཀློག་པ་དང། འདོན་པ་དང། རྣམ་པར་ཤེས་
[048-340b3] པར་བྱེད་པ་དང། ཆོས་དེ་དག་གི་དོན་དང། ཚིག་རབ་ཏུ་དབྱེ་བ་སེམས་ཅན་གཞན་ལ་གོ་བར་བྱེད་པ་ལ་མཁས་པའི་ཕྱིར་ལྗགས་ཡངས་པ་ཞེས་བྱའོ། །ཡུན་རིང་པོ་ནས་ཕ་མ་དང། དགེ་
[048-340b4] སྦྱོང་དང། བྲམ་ཟེ་དང། བླ་མ་དང། སྦྱིན་གནས་ཀྱི་རྐང་པ་ལ་མགོ་བོས་ཕྱག་འཚལ་བ་དང། རབ་ཏུ་བྱུང་བ་ལ་ཕྱག་འཚལ་བ་དང། གསོང་པོར་སྨྲ་བ་དང། དབུ་སྐྲ་སྦེད་པ་དང། སྟེང་
[048-340b5] དུ་སྤོས་ཀྱི་འབྲུ་མར་འཐོར་བ་དང། སློང་པ་ཐམས་ཅད་ལ་ཕྱེ་མ་དང། ཕྲེང་བ་བརྒྱུས་པ་དང། མགོ་རྒྱན་སྦྱིན་པའི་ཕྱིར་དབུ་གཙུག་ཏོར་དང་ལྡན་ཞིང་སྤྱི་གཙུག་བལྟར་མི་མཐོང་བ་ཞེས་
[048-340b6] བྱའོ༑ ༑ཡུན་རིང་པོ་ནས་གཏན་པ་མེད་པའི་མཆོད་སྦྱིན་ཐམས་ཅད་བྱེད་པ་དང། སེམས་ཅན་ཐམས་ཅད་དགེ་བ་ཡང་དག་པར་ལེན་དུ་འཛུད་པ་དང། དགེ་བའི་བཤེས་གཉེན་གྱིས་
[048-340b7] རྗེས་སུ་བསྟན་པ་དང་འགལ་བར་མི་བྱེད་པ་དང། ཆོས་སྨྲ་བ་རྣམས་ཀྱིས་མངགས་ཏེ་ཕྱོགས་རྣམས་སུ་འགྲོ་བ་དང་འོང་བས་ཡོངས་སུ་མྀ་སྐྱོ་བ་དང། སངས་རྒྱས་དང། བྱང་ཆུབ་


[048-341a0] [341A] 
[048-341a1] ༄༅། །སེམས་དཔའ་དང། རང་སངས་རྒྱས་དང། འཕགས་པ་ཉན་ཐོས་དང། ཕ་མ་དང། བླ་མ་དང། སྦྱིན་གནས་ཐམས་ཅད་ལ་རིམ་གྲོ་བྱ་བར་སྤོས་སྣ་ཚོགས་ཀྱི་
[048-341a2] འབྲུ་མར་དང། མར་དང། སྒྲོན་མ་དང། མར་མེ་རྣམས་ཀྱིས་མུན་པ་མུན་ནག་སེལ་བ་དང། དེ་བཞིན་གཤེགས་པའི་སྐུ་གཟུགས་རྣམ་པའི་མཆོག་ཐམས་ཅད་དང་ལྡན་པ་
[048-341a3] མཛེས་པར་བྱེད་དུ་འཇུག་པ་དང། འོ་མ་ལྟ་བུའི་མཛོད་སྤུས་བརྒྱན་པར་བྱེད་པ་དང། སེམས་ཅན་གཞན་བྱང་ཆུབ་ཀྱི་སེམས་མངོན་དུ་འཇུག་པས་དགེ་བའི་ཚོགས་ཁྱད་པར་དུ་གྱུར་
[048-341a4] པའི་ཕྱིར་སྨིན་མཚམས་ཀྱི་མཛོད་སྦུ་མཛེས་པར་སྐྱེས་ཤིང། གཡས་སུ་འཁྱིལ་ལ་འབར་ཞིང་ཁ་དོག་རྣམ་པར་དག་པ་སྣང་བ་དང་ལྡན་པ་ཞེས་བྱའོ། །སྲེད་མེད་ཀྱི་བུ་ཆེན་པོའི་
[048-341a5] སྟོབས་དང་ལྡན་པའི་ཕྱིར་མཐུ་ཆེན་པོ་བརྙེས་པ་ཞེས་བྱའོ་།བདུད་བྱེ་བ་ཕྲག་བརྒྱ་ཐུལ་བའི་སྟོབས་དང་ལྡན་པའི་ཕྱིར་སྲེད་མེད་ཀྱི་བུ་ཆེན་པོའི་སྟོབས་དང་ལྡན་པ་ཞེས་བྱའོ། །
[048-341a6] དེ་བཞིན་གཤེགས་པའི་སྟོབས་བཅུ་དང་ལྡན་པའི་ཕྱིར་ཕས་ཀྱི་རྒོལ་བ་ཐམས་ཅད་འདུལ་བ་ཞེས་བྱའོ། །གནས་དང་གནས་མ་ཡིན་པ་མཁྱེན་པ་ལ་མཁས་པ་དང། དམན་པ་
[048-341a7] ཉི་ཚེ་བའི་ཐེག་པ་རྣམ་པར་སྤོང་བ་དང། ཐེག་པ་ཆེན་པོའི་ཡོན་ཏན་ཡང་དག་པར་སྒྲུབ་པའི་སྟོབས་དང་ལྡན་པས་སྟོབས་དེ་ལ་སྦྱོར་བ་ཆོག་མི་ཤེས་པའི་ཕྱིར་དེ་བཞིན་གཤེགས་


[048-341b0] [341B] 
[048-341b1] །འདས་པ་དང། མ་འོངས་པ་དང། ད་ལྟར་བྱུང་བའི་ལས་ཡང་དག་པར་བླངས་པའི་རྒྱུ་དང། རྣམ་པར་སྨིན་པ་མཁྱེན་པའི་སྟོབས་དང་ལྡན་པའི་
[048-341b2] ཕྱིར་གནས་དང་གནས་མ་ཡིན་པ་མཁྱེན་པ་ལ་མཁས་པ་དང། དམན་པ་ཉི་ཚེ་བའི་ཐེག་པ་རྣམ་པར་སྤོང་བ་དང། ཐེག་པ་ཆེན་པོའི་ཡོན་ཏན་ཡང་དག་པར་སྒྲུབ་པའི་སྟོབས་དང་ལྡན་པས་
[048-341b3] སྟོབས་ལ་སྦྱོར་བས་ཆོག་མི་ཤེས་པ་ཞེས་བྱའོ། །སེམས་ཅན་ཐམས་ཅད་ཀྱི་དབང་པོ་དང། བརྩོན་འགྲུས་ཀྱི་རིམ་པ་མཁྱེན་པའི་སྟོབས་དང་ལྡན་པའི་ཕྱིར་འདས་པ་དང། མ་འོངས་
[048-341b4] པ་དང། ད་ལྟར་བྱུང་བའི་ལས་ཡང་དག་པར་བླངས་པའི་རྒྱུ་དང། རྣམ་པར་སྨིན་པ་མཁྱེན་པའི་སྟོབས་དང་ལྡན་པ་ཞེས་བྱའོ་།ཁམས་དུ་མ་དང། ཁམས་སྣ་ཚོགས་པའི་འཇིག་རྟེན་ལ་
[048-341b5] འཇུག་པ་མཁྱེན་པའི་སྟོབས་དང་ལྡན་པའི་ཕྱིར་སེམས་ཅན་ཐམས་ཅད་ཀྱི་དབང་པོ་དང། བརྩོན་འགྲུས་ཀྱི་རིམ་པ་མཁྱེན་པའི་སྟོབས་དང་ལྡན་པ་ཞེས་བྱའོ། །མོས་པ་དུ་མ་དང། མོས་པ་
[048-341b6] སྣ་ཚོགས་དང། མོས་པ་མ་ལུས་པ་དང། རྣམ་པར་གྲོལ་བ་མཁྱེན་པའི་སྟོབས་དང་ལྡན་པའི་ཕྱིར་ཁམས་དུ་མ་དང། ཁམས་སྣ་ཚོགས་པའི་འཇིག་རྟེན་ལ་འཇུག་པས་ཁྱེན་པའི་
[048-341b7] སྟོབས་དང་ལྡན་པ་ཞེས་བྱའོ། །ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་དང་ལྡན་པའི་ཕྱིར་མོས་པ་དུ་མ་དང། མོས་པ་མ་ལུས་པ་ཐམས་ཅད་དང། རྣམ་པར་གྲོལ་བ་མཁྱེན་


[048-342a0] [342A] 
[048-342a1] ༄༅། །པའི་སྟོབས་དང་ལྡན་པ་ཞེས་བྱའོ། །བསམ་གཏན་དང་རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པའི་ཀུན་ནས་ཉོན་མོངས་པ་དང་
[048-342a2] རྣམ་པར་བྱང་བ་དང། རྣམ་པར་གཞག་པ་ཐམས་ཅད་མཁྱེན་པའི་སྟོབས་དང་ལྡན་པའི་ཕྱིར་ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་དང་ལྡན་པ་ཞེས་བྱའོ། །སྔོན་གྱི་
[048-342a3] གནས་རྣམ་པ་དུ་མ་མཁྱེན་པ་ཆགས་པ་མི་མངའ་བའི་སྟོབས་དང་ལྡན་པའི་ཕྱིར་བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པའི་ཀུན་ནས་
[048-342a4] ཉོན་མོངས་པ་དང། རྣམ་པར་བྱང་བ་དང། རྣམ་པར་གཞག་པ་ཐམས་ཅད་མཁྱེན་པའི་སྟོབས་དང་ལྡན་པ་ཞེས་བྱའོ། །གཟུགས་མ་ལུས་པ་ཐམས་ཅད་སྒྲིབ་པ་མེད་པར་གཟིགས་
[048-342a5] པའི་ལྷའི་སྤྱན་གྱིས་མཁྱེན་པའི་སྟོབས་དང་ལྡན་པའི་ཕྱིར་སྔོན་གྱི་གནས་རྣམ་པ་དུ་མ་དྲན་པ་མཁྱེན་པ་ཆགས་པ་མི་མངའ་བའི་སྟོབས་དང་ལྡན་པ་ཞེས་བྱའོ། །བག་ཆགས་ཀྱི་
[048-342a6] མཚམས་སྦྱོར་བར་གྱུར་པ་ཐམས་ཅད་དང། ཟག་པ་ཐམས་ཅད་མ་ལུས་པར་ཟད་བ་མཁྱེན་པའི་སྟོབས་དང་ལྡན་པའི་ཕྱིར་གཟུགས་མ་ལུས་པ་ཐམས་ཅད་སྒྲིབ་པ་མེད་པར་
[048-342a7] གཟིགས་པའི་ལྷའི་སྤྱན་གྱིས་མཁྱེན་པའི་སྟོབས་དང་ལྡན་པ་ཞེས་བྱའོ། །ཆོས་ཐམས་ཅད་མ་ལུས་པར་མངོན་པར་རྫོགས་པར་སངས་རྒྱས་སོ་ཞེས་དམ་བཅས་པ་ལ་ལྷ་དང་


[048-342b0] [342B] 
[048-342b1] མི་འཇིགས་པ་བརྙེས་བའི་ཕྱིར་བག་ཆགས་ཀྱི་མཚམས་སྦྱོར་བར་གྱུར་པ་ཐམས་ཅད་དང། ཟག་པ་ཐམས་ཅད་
[048-342b2] མ་ལུས་པར་ཟད་པ་མཁྱེན་པའི་སྟོབས་དང་ལྡན་པ་ཞེས་བྱའོ། །ཀུན་ནས་ཉོན་མོངས་པ་ཐམས་ཅད་མྱ་ངན་ལས་འདས་པའི་བར་དུ་གཅོད་པའི་ཆོས་སུ་བསྟན་ཏོ། དེར་དམ་
[048-342b3] བཅས་པ་ལ་ལྷ་དང་བཅས་པའི་འཇིག་རྟེན་གྱིས་མི་ཤིགས་པའི་དམ་བཅས་པ་མི་འཇིགས་པ་བརྙེས་པའི་ཕྱིར་ཆོས་ཐམས་ཅད་མ་ལུས་པ་མངོན་པར་རྫོགས་པར་སངས་རྒྱས་
[048-342b4] སོ་ཞེས་དམ་བཅས་པ་ལ་ལྷ་དང་བཅས་པའི་འཇིག་རྟེན་གྱིས་ཟིལ་གྱིས་མི་ནོན་པའི་དམ་བཅས་པའི་མི་འཇིགས་བ་བརྙེས་པ་ཞེས་བྱའོ། །ངེས་པར་འབྱུང་བའི་ལམ་སྒྲུབ་ན། མྱ་ངན་
[048-342b5] ལས་འདས་པ་རྙེད་པར་འགྱུར་རོ་ཞེས་དམ་བཅས་པ་ལ་ལྷ་དང་བཅས་པའི་འཇིག་རྟེན་གྱིས་བརྒལ་དུ་མེད་པའི་དམ་བཅས་པའི་མི་འཇིགས་པ་བརྙེས་པའི་ཕྱིར་ཀུན་ནས་ཉོན་མོངས་
[048-342b6] པ་ཐམས་ཅད་མྱ་ངན་ལས་འདས་པའི་བར་དུ་གཅོད་པའི་ཆོས་སུ་བསྟན་ཏེ། དེར་དམ་བཅས་པ་ལ་ལྷ་དང་བཅས་པའི་འཇིག་རྟེན་གྱིས་མི་ཤིགས་པའི་དམ་བཅས་པའི་མི་
[048-342b7] འཇིགས་པ་བརྙེས་པ་ཞེས་བྱའོ། །ཟག་པ་ཐམས་ཅད་སྤངས་པ་མཁྱེན་པར་དམ་བཅས་པ་ལ་ལྷ་དང་བཅས་པའི་འཇིག་རྟེན་གྱིས་མི་བཟློག་པའི་དམ་བཅས་པའི་མི་འཇིགས་པའི་


[048-343a0] [343A] 
[048-343a1] ༄༅། །པའི་ཕྱིར་ངེས་པར་འབྱུང་བའི་ལམ་སྒྲུབ་ན། མྱ་ངན་ལས་འདས་པ་བརྙེས་པར་འགྱུར་རོ་ཞེས་དམ་བཅས་པ་ལ་ལྷ་དང་བཅས་པའི་འཇིག་རྟེན་གྱིས་
[048-343a2] བརྒལ་དུ་མེད་པའི་དམ་བཅས་པའི་མི་འཇིགས་པ་བརྙེས་པ་ཞེས་བྱའོ་།ཚིག་མ་འཁྲུལ་བས་ཆོས་སྟོན་པའི་ཕྱིར་ཟག་པ་ཐམས་ཅད་སྤངས་པ་མཁྱེན་པར་དམ་བཅས་པ་ལ་ལྷ་
[048-343a3] དང་བཅས་པའི་འཇིག་རྟེན་གྱིས་མི་བཟློག་པའི་དམ་བཅས་པའི་མི་འཇིགས་པ་བརྙེས་པ་ཞེས་བྱའོ། །སྒྲ་མེད་པ་དང། བརྗོད་དུ་མེད་པའི་ཆོས་ཀྱི་ངོ་བོ་ཉིད་ཐུགས་སུ་ཆུད་པའི་
[048-343a4] ཕྱིར་ཚིག་མ་འཁྲུལ་པའི་ཆོས་སྟོན་པ་ཞེས་བྱའོ། །བྲལ་བ་མེད་པའི་ཕྱིར་སྒྲ་མེད་པ་དང། བརྗོད་དུ་མེད་པའི་ཆོས་ཀྱི་ངོ་བོ་ཉིད་ཐུགས་སུ་ཆུད་པ་ཞེས་བྱའོ། །སེམས་ཅན་ཐམས་
[048-343a5] ཅད་ཀྱི་སྒྲ་ཚད་མེད་པ་སངས་རྒྱས་ཀྱི་སྒྲ་སྐད་དུ་བྱིན་གྱིས་རློབ་ནུས་པའི་ཕྱིར་བྲལ་བ་མེད་པ་ཞེས་བྱའོ། །བསྙེལ་བ་མི་མངའ་བའི་ཕྱིར་སེམས་ཅན་ཐམས་ཅད་ཀྱི་སྒྲ་ཚད་མེད་པ་
[048-343a6] སངས་རྒྱས་ཀྱི་ཆོས་ཀྱི་སྒྲ་སྐད་དུ་བྱིན་གྱིས་རློབ་ནུས་པ་ཞེས་བྱའོ། །སྣ་ཚོགས་ཀྱི་འདུ་ཤེས་དང་བྲལ་བའི་ཕྱིར་བསྙེལ་བ་མི་མངའ་བ་ཞེས་བྱའོ། །སེམས་ཅན་ཐམས་ཅད་ཀྱི་
[048-343a7] སེམས་མཉམ་པར་བཞག་པ་བས་ཤིན་ཏུ་མཉམ་པར་བཞག་པའི་ཕྱིར་སྣ་ཚོགས་ཀྱི་འདུ་ཤེས་དང་བྲལ་བ་ཞེས་བྱའོ། །སོ་སོར་མ་བརྟགས་པའི་བཏང་སྙོམས་ཅན་གྱི་ཕྱིར་


[048-343b0] [343B] 
[048-343b1] མཉམ་པར་བཞག་པ་ཞེས་བྱའོ། །མོས་པའི་འདུ་བྱེད་ཀྱི་ཏིང་ངེ་འཛིན་ལས་ཡོངས་སུ་མ་ཉམས་པའི་ཕྱིར་སོ་སོར་
[048-343b2] མ་བརྟགས་པའི་བཏང་སྙོམས་ཅན་ཞེས་བྱའོ། །བརྩོན་འགྲུས་ཀྱི་འདུ་བྱེད་ཀྱི་ཏིང་ངེ་འཛིན་གྱི་རྒྱུན་མི་འཆད་ཅིང་བརྩོན་འགྲུས་ལས་ཡོངས་སུ་མ་ཉམས་པའི་ཕྱིར་མོས་པའི་འདུ་བྱེད་
[048-343b3] ཀྱི་ཏིང་ངེ་འཛིན་ལས་ཡོངས་སུ་མ་ཉམས་པ་ཞེས་བྱའོ། །དྲན་པ་ལས་ཡོངས་སུ་མ་ཉམས་པའི་ཕྱིར་བརྩོན་འགྲུས་ལས་ཡོངས་སུ་མ་ཉམས་པ་ཞེས་བྱའོ། །ཤེས་རབ་ལས་ཡོངས་
[048-343b4] སུ་མ་ཉམས་པའི་ཕྱིར་དྲན་པ་ལས་ཡོངས་སུ་མ་ཉམས་པ་ཞེས་བྱའོ། །རྣམ་པར་གྲོལ་བ་ལས་ཡོངས་སུ་མ་ཉམས་པའི་ཕྱིར་ཤེས་རབ་ལས་ཡོངས་སུ་མ་ཉམས་པ་ཞེས་བྱའོ། །རྣམ་
[048-343b5] པར་གྲོལ་བའི་ཡེ་ཤེས་མཐོང་བ་ལས་ཡོངས་སུ་མ་ཉམས་པའི་ཕྱིར་རྣམ་པར་གྲོལ་བ་ལས་ཡོངས་སུ་མ་ཉམས་པ་ཞེས་བྱའོ། །ལུས་ཀྱི་ལས་དང་ངག་གི་ལས་དང་ཡིད་ཀྱི་ལས་
[048-343b6] ཐམས་ཅད་ཀྱི་སྔོན་དུ་ཡེ་ཤེས་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བའི་ཡེ་ཤེས་དང་ལྡན་པའི་ཕྱིར་རྣམ་པར་གྲོལ་བའི་ཡེ་ཤེས་མཐོང་བ་ལས་ཡོངས་སུ་མ་ཉམས་པ་ཞེས་བྱའོ།།
[048-343b7] འདས་པ་དང། མ་འོངས་པ་དང། ད་ལྟར་བྱུང་བའི་དུས་ལ་མ་ཆགས་མ་ཚོགས་པའི་ཡེ་ཤེས་མཐོང་བ་དང་ལྡན་པའི་ཕྱིར་ལུས་ཀྱི་ལས་དང་ཡིད་ཀྱི་ལས་ཐམས་ཅད་ཀྱི་སྔོན་དུ་


[048-344a0] [344A] 
[048-344a1] ༄༅། །ཡེ་ཤེས་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བའི་ཡེ་ཤེས་དང་ལྡན་པ་ཞེས་བྱའོ། །སྒྲིབ་པ་མེད་པའི་རྣམ་པར་ཐར་པ་བརྙེས་པའི་ཕྱིར་དུས་གསུམ་ལ་མ་
[048-344a2] ཆགས་མ་ཐོགས་པའི་ཡེ་ཤེས་མཐོང་བ་དང་ལྡན་པ་ཞེས་བྱའོ་།སེམས་ཅན་ཐམས་ཅད་ཀྱི་སྤྱོད་པ་ལ་མཁས་པ་རྒྱུན་མི་འཆད་པའི་ཕྱིར་སྒྲིབ་པ་མེད་པའི་རྣམ་པར་ཐར་པ་བརྙེས་པ་
[048-344a3] ཞེས་བྱའོ། །སོ་སོ་ཅི་རིགས་པར་ཆོས་སྟོན་པ་ལ་མཁས་པའི་ཕྱིར་སེམས་ཅན་ཐམས་ཅད་ཀྱི་སྤྱོད་པ་ལ་འཇུག་པ་ལ་མཁས་པ་རྒྱུན་མི་འཆད་པ་ཞེས་བྱའོ། །དབྱངས་ཀྱི་ཡན་ལག་ཐམས་
[048-344a4] ཅད་ཀྱི་དཀྱིལ་འཁོར་དམ་པའི་ཕ་རོལ་ཏུ་ཕྱིན་པའི་ཕྱིར་སོ་སོ་ཅི་རིགས་པར་ཆོས་སྟོན་པ་ལ་མཁས་པ་ཞེས་བྱའོ། །སྒྲ་ཐམས་ཅད་ཀྱི་བྲག་ཅ་འབྱིན་པ་ལ་མཁས་པ་བརྙེས་པའི་
[048-344a5] ཕྱིར་དབྱངས་ཀྱི་ཡན་ལག་ཐམས་ཅད་ཀྱི་དཀྱིལ་འཁོར་དམ་པའི་ཕ་རོལ་ཏུ་ཕྱིན་པ་ཞེས་བྱའོ། །ལྷ་དང། ཀླུ་དང། གནོད་སྦྱིན་དང་དྲི་ཟ་དང། ལྷ་མ་ཡིན་དང། ནམ་མཁའ་
[048-344a6] ལྡིང་དང། མི་འམ་ཅི་དང། ལྟོ་འཕྱེ་ཆེན་པོའི་སྐད་དང་ལྡན་པ་ཞེས་བྱའོ། །ཚངས་པའི་སྒྲ་དབྱངས་བསྒྲགས་པའི་དབྱངས་ལྟ་བུ་ཞེས་བྱའོ། །ཀ་ལ་པིངྐའི་སྒྲ་སྐད་ལྟ་བུ་ཞེས་བྱའོ། །
[048-344a7] རྔ་བོ་ཆེ་དང། གླུ་དབྱངས་ཀྱི་སྒྲ་ལྟ་བུ་ཞེས་བྱའོ། །སའི་སྒྲའི་ང་རོའི་སྒྲ་ལྟ་བུ་ཞེས་བྱའོ། །ཀླུའི་རྒྱལ་པོ་རྒྱ་མཚོས་འབྲུག་སྒྲ་བསྒྲགས་པའི་སྒྲ་སྐད་ལྟ་བུ་ཞེས་བྱའོ་།སེངྒེ་དང། ཁྱུ་


[048-344b0] [344B] 
[048-344b1] །སེམས་ཅན་ཐམས་ཅད་ཀྱི་སྒྲ་སྐད་བསྒྲགས་པ་དང་མཐུན་པར་སྒྲོག་པས་ཚིམ་བར་བྱེད་པའི་སྒྲ་དང་ལྡན་པ་ཞེས་བྱའོ། །ཆགས་
[048-344b2] པ་མེད་ཅིང་སྒྲིབ་པ་མེད་པར་འཁོར་གྱི་དཀྱིལ་འཁོར་དགའ་བར་བྱེད་པའི་སྒྲ་དང་ལྡན་པ་ཞེས་བྱའོ། །སྐད་ཅིག་ལ་སྐད་ཐམས་ཅད་གོ་བར་བྱེད་པའི་སྒྲ་དང་ལྡན་པ་ཞེས་བྱའོ། །ཚངས་
[048-344b3] པའི་དབང་པོས་མཆོད་པ་ཞེས་བྱའོ། །ལྷའི་དབང་པོས་བསྟི་སྟང་བྱས་པ་ཞེས་བྱའོ། །ཀླུའི་དབང་པོས་ཕྱག་བྱས་པ་ཞེས་བྱའོ་།གནོད་སྦྱིན་གྱི་དབང་པོས་ཞལ་དུ་བལྟས་པ་ཞེས་བྱའོ། །དྲི་
[048-344b4] ཟའི་དབང་པོས་གླུ་དབྱངས་བླངས་པ་ཞེས་བྱའོ། །སྲིན་པོའི་དབང་པོས་དབང་པོ་དང་བས་མིག་མི་འཛུམ་པར་བལྟས་པ་ཞེས་བྱའོ། །ལྷ་མ་ཡིན་གྱི་དབང་པོས་མངོན་པར་བཏུད་པ་ཞེས་བྱའོ། །ནམ་
[048-344b5] མཁའ་ལྡིང་གི་དབང་པོས་རྣམ་པར་མ་གཙེས་པར་བལྟས་པ་ཞེས་བྱའོ། །མིའམ་ཅིའི་དབང་པོས་མངོན་པར་བསྟོད་པ་ཞེས་བྱའོ། །ལྟ་འཕྱེ་ཆེན་པོའི་དབང་པོས་བལྟ་འདོད་པ་ཞེས་བྱའོ། །
[048-344b6] མིའི་དབང་པོས་མངོན་དུ་ཡང་དག་པར་མཆོད་པ་ཞེས་བྱའོ། །དགྲ་བཅོམ་པའི་ཚོགས་མང་པོས་བསྟེན་པ་ཞེས་བྱའོ། །བྱང་ཆུབ་སེམས་དཔའ་ཐམས་ཅད་ཡང་དག་པར་འཛིན་དུ་འཇུག་པ་
[048-344b7] དང། ཡང་དག་པར་གཟེངས་བསྟོད་པ་དང། ཡང་དག་པར་དགའ་བར་མཛད་པ་ཞེས་བྱའོ། །ཟང་ཟིང་མེད་པར་ཆོས་སྟོན་པ་ཞེས་བྱའོ་།ཚིག་དང་ཚིག་འབྲུ་ཉམས་པ་མེད་པར་འབྲས་བུ་


[048-345a0] [345A] 
[048-345a1] ༄༅། །ཡོད་པའི་ཆོས་སྟོན་པ་ཞེས་བྱའོ། །དུས་ལས་མི་ཡོལ་བར་ཆོས་སྟོན་བ་ཞེས་བྱའོ། །བྱམས་པ། ཆོས་ཀྱི་འཁོར་ལོ་བསྐོར་བ་འདི་ནི་དེ་བཞིན་གཤེགས་
[048-345a2] པའི་ཡོན་ཏན་བསྔགས་པའི་ཕྱོགས་ལ་འཇུག་པ་ཅུང་ཟད་ཙམ་ཞིག་མདོར་བསྟན་དུ་ཟད་དེ། བྱམས་པ། རྒྱས་པར་བྱ་བ་ནི་དེ་བཞིན་གཤེགས་པས་བསྐལ་པའམ། བསྐལ་
[048-345a3] པ་ལས་ལྷག་པར་བསྟན་ཀྱང་འདིའི་མཐར་མི་ཕྱིན་ཏོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ་།ཟབ་ཅིང་བལྟ་དཀའ་ཕྲ་བ་ཡི། །ཆོས་ཀྱི་
[048-345a4] འཁོར་ལོ་རབ་བསྐོར་ཏེ། །དེ་ལ་ཕ་རོལ་ཏུ་མུ་སྟེགས་ཅན། །ཀུན་དང་བདུད་ཀྱིས་མི་ཆུད་དོ། །ཀུན་གཞི་མེད་ཅིང་སྤྲོས་མེད་པ། །སྐྱེ་བ་མེད་ཅིང་འབྱུང་མེད་ལ། །དབེན་ཞིང་རང་བཞིན་སྟོང་
[048-345a5] པ་ཡི༑ ༑ཆོས་ཀྱི་འཁོར་ལོ་རབ་བསྐོར་ཏོ། །བླང་བ་མེད་ཅིང་དོར་མེད་ལ། །མཚན་མ་མེད་ཅིང་མཚན་ཉིད་མེད། །མཉམ་པ་ཉིད་ཀྱི་ཆོས་བསྟན་པའི། །འཁོར་ལོ་སངས་རྒྱས་ཀྱིས་བསྐོར་
[048-345a6] ཏོ༑ ༑ཇི་ལྟར་སྒྱུ་མ་སྨིག་རྒྱུ་དང། །རྨི་ལམ་བྲག་ཅ་ཆུ་ཟླ་དང། །དེ་དག་འདྲ་བའི་འཁོར་ལོ་ནི། །འཇིག་རྟེན་མགོན་པོས་རབ་བསྐོར་ཏོ། །བརྟེན་པའི་ཆོས་ལ་འཇུག་བྱེད་པ། །ཆད་མིན་
[048-345a7] རྟག་པ་མ་ཡིན་པ། །ལྟ་བ་ཐམས་ཅད་ཆད་པ་ནི། །ཆོས་ཀྱི་འཁོར་ལོ་ཡིན་ཞེས་བརྗོད། །རྟག་ཏུ་ནམ་མཁའ་མཚུངས་འདྲ་ཞིང། །རྣམ་པར་མི་རྟོག་འོད་གསལ་བ། །མཐའ་དང་


[048-345b0] [345B] 
[048-345b1] །ཆོས་ཀྱི་འཁོར་ལོར་འདིར་བརྗོད་དོ་།ཡོད་དང་མེད་ལས་རྣམ་གྲོལ་ཞེས། །བདག་དང་བདག་མེད་རྣམ་སྤངས་ལ། །རང་བཞིན་མ་སྐྱེས་བསྟན་པ་ནི། །ཆོས་
[048-345b2] ཀྱི་འཁོར་ལོར་འདིར་བརྗོད་དོ། །ཡང་དག་མཐའ་ནི་མཐའ་མིན་པ། །དེ་བཞིན་ཉིད་ལ་དེ་བཞིན་ཉིད། །གཉིས་སུ་མེད་པའི་ཆོས་བསྟན་པ་།ཆོས་ཀྱི་འཁོར་ལོར་བརྗོད་པ་ཡིན། །
[048-345b3] མིག་ནི་ངོ་བོ་ཉིད་ཀྱིས་སྟོང། །དེ་བཞིན་སྣ་དང་རྣ་བ་དང་།ལྕེ་དང་ལུས་དང་སེམས་ཀྱང་ནི། །སྟོང་པའི་བདག་ཉིད་གཡོ་བ་མེད། །འདི་ལྟ་བུ་ཡི་འཁོར་ལོ་འདི། །ཆོས་ཀྱི་འཁོར་ལོ་ཞེས་
[048-345b4] བརྗོད་དེ། །སེམས་ཅན་མི་མཁས་རྟོགས་བྱེད་པས། །དེས་ན་སངས་རྒྱས་ཞེས་བརྗོད་དོ། །ཆོས་ཀྱི་མཚན་ཉིད་རང་བཞིན་འདི། །གཞན་གྱིས་བསྟན་པ་མེད་པར་ནི། །ང་བདག་ཉིད་ཀྱིས་
[048-345b5] སངས་རྒྱས་ཏེ། །དེས་ན་རང་བྱུང་མིག་དང་ལྡན། །ཆོས་རྣམས་ཀུན་ལ་དབང་བརྙེས་པས། །ཆོས་ཀྱི་རྗེ་ཞེས་བརྗོད་པ་ཡིན། །ཆོས་ལ་ཚུལ་དང་ཚུལ་མིན་མཁྱེན། །དེས་ན་འདྲེན་པར་
[048-345b6] བརྗོད་པ་ཡིན། །ཇི་ལྟར་འདུལ་བར་འགྱུར་བ་ལ། །སྐྱེ་བོ་དང་ག་ཏུ་མེད་འདུལ་ཏེ། །འདུལ་བའི་ཕ་རོལ་ཕྱིན་པར་གྱུར། །དེས་ན་རྣམ་པར་འདྲེན་ཅེས་བརྗོད། །སེམས་ཅན་གང་དག་ལམ་
[048-345b7] ལས་ཉམས། །དེ་དག་རྣམས་ལ་ལམ་མཆོག་བསྟན། །ཕ་རོལ་གྱི་ནི་འགྲམ་དུ་བཀྲི། །དེ་ཕྱིར་ང་ནི་རྣམ་པར་འདྲེན། །བསྡུ་བའི་དངོས་པོ་ཤེས་པ་ཡིས། །སྐྱེ་བོ་དག་ནི་ངས་བསྡུས་ཏེ། །


[048-346a0] [346A] 
[048-346a1] ༄༅། །འཁོར་བའི་འབྲོག་ལས་རྒལ་བས་ན། །དེས་ན་ང་ནི་དེད་དཔོན་ཡིན། །ཆོས་རྣམས་ཀུན་ལ་དབང་སྒྱུར་ཏེ། །དེས་ན་རྒྱལ་བ་ཆོས་ལ་མངའ། །ཆོས་ཀྱི་འཁོར་
[048-346a2] ལོ་རབ་བསྐོར་བས། །ཆོས་ཀྱི་རྒྱལ་པོ་བརྗོད་པ་ཡིན། །ཆོས་ཀྱི་སྦྱིན་བདག་སྟོན་པ་ཡིན། །ཆོས་ཀྱི་བདག་པོ་བླ་ན་མེད། །མཆོད་སྦྱིན་ལེགས་མཛད་དོན་གྲུབ་པ། །དགོངས་པ་
[048-346a3] རྫོགས་པ་བཀྲ་ཤིས་གྲུབ། །དབུགས་འབྱིན་མཛད་པ་དེ་གཟིགས་པ་།དཔའ་བོ་ཉོན་མོངས་ཆེན་པོ་སྤོང། །གཡུལ་རྣམས་ཀུན་ལས་རྒལ་གྱུར་པ། །གྲོལ་བ་སྐྱེས་བུ་ཐར་མཛད་པ།།
[048-346a4] འཇིག་རྟེན་གྱི་ནི་སྣང་གྱུར་པ། །ཤེས་རབ་ཡེ་ཤེས་འོད་མཛད་པ་།མི་ཤེས་མུན་པ་འཇོམས་པ་པོ། །སྒྲོན་མ་འཛིན་པ་འོད་ཆེན་ལྡན་།ཡེ་ཤེས་ཆེ་ལྡན་སྨན་པ་ཆེ། །ཉོན་མོངས་པ་
[048-346a5] ལས་གསོ་མཛད་པ། །སེམས་ཅན་ཉོན་མོངས་ཟུག་རྣམས་ལ། །ཟུག་རྔྡུ་འབྱིན་པ་བླ་ན་མེད། །མཚན་རྣམས་ཐམས་ཅད་ཕུན་སུམ་ཚོགས། །དཔེ་བྱད་བཟང་པོ་ཀུན་གྱིས་མཛེས། །
[048-346a6] སྐུ་ཡིས་ཀུན་ཏུ་བཟང་བ་སྟེ། །དམན་པ་རྣམས་དང་མཐུན་པར་མཛད་།སྟོབས་བཅུས་སྟོབས་དང་ཤིན་ཏུ་ལྡན། །བསྙེངས་པ་མི་མངའ་མི་བསྙེངས་པ། །མ་འདྲེས་རྣམ་པ་བཅོ་
[048-346a7] བརྒྱད་ཀྱིས། །ཐུབ་པ་ཆེན་པོ་ཐེག་པ་མཆོག་ཆོས་ཀྱི་འཁོར་ལོ་རབ་བསྐོར་བ། །འདི་ནི་མདོ་ཙམ་བཤད་པ་ཡིན། །དེ་བཞིན་གཤེགས་པའི་ཡོན་ཏན་བསྔགས། །འདི་ནི་ཅུང་


[048-346b0] [346B] 
[048-346b1] །སངས་རྒྱས་ཡེ་ཤེས་མཐའ་ཡས་ཏེ། །ནམ་མཁའ་རྒྱ་ཆེ་མཉམ་པ་བཞིན། །བསྐལ་པ་ཟད་པར་བརྗོད་ཀྱང་ནི་།སངས་རྒྱས་ཡོན་ཏན་མི་ཟད་དོ། །ཆོས་ཀྱི་
[048-346b2] འཁོར་ལོ་བསྐོར་བའི་ལེའུ་ཞེས་བྱ་སྟེ། ཉི་ཤུ་རྩ་དྲུག་པའོ།།།།དེ་ནས་ལྷའི་བུ་གང་དག་གིས་དེ་བཞིན་གཤེགས་པ་ལ་ཆོས་ཀྱི་རྣམ་གྲངས་འདི་རབ་ཏུ་བཤད་པར་
[048-346b3] གསོལ་བ་བཏབ་པར་གྱུར་པ་དབང་ཕྱུག་དང། དབང་ཕྱུག་ཆེན་པོ་དང། དགའ་བོ་དང། རབ་དགའ་དང། ཙནྡན་དང། མཆོད་པ་དང་ཞི་བ་དང། རབ་ཏུ་ཞི་བ་དང། དུལ་བའི་
[048-346b4] དབང་ཕྱུག་ལ་སོགས་པ་གནས་གཙང་མའི་རིས་ཀྱི་ལྷའི་བུ་ཁྲི་བརྒྱད་སྟོང་དང། གང་ཡང་དེ་བཞིན་གཤེགས་པ་ཆོས་ཀྱི་འཁོར་ལོ་བསྐོར་བའི་ཚེ་འདུས་པར་གྱུར་པ་དེ་ལ་བཅོམ་
[048-346b5] ལྡན་འདས་ཀྱི་ལྷའི་བུ་དབང་ཕྱུག་ཆེན་པོ་ལ་སོགས་པ་གནས་གཙང་མའི་རིས་ཀྱི་ལྷའི་བུ་རྣམས་ལ་བཀའ་སྩལ་པ། གྲོགས་པོ་དག་རྒྱ་ཆེར་རོལ་པ་ཞེས་བྱ་བའི་མདོ་སྡེ་ཤིན་ཏུ་
[048-346b6] རྒྱས་པ་ཆེན་པོ་བྱང་ཆུབ་སེམས་དཔའི་རྣམ་པར་རྩེན་པ། སངས་རྒྱས་ཀྱི་ཡུལ་ལ་རོལ་པ་འཇུག་པ་འདི་ནི་བདག་ཉིད་ཀྱི་ཕྱིར་དེ་བཞིན་གཤེགས་པས་གསུངས་པ་སྟེ། དེ་ཁྱེད་
[048-346b7] ཀྱིས་ལོངས་ཤིག་ཟུངས་ཤིག་ལྷོགས་ཤིག་འཁོར་ལའང་རྒྱ་ཆེར་རབ་ཏུ་སྟོན་ཅིག་དེ་ལྟར་ན་ངའི་ཆོས་ཀྱི་ཚུལ་འདི་རྒྱས་པར་འགྱུར་ཏེ། བྱང་ཆུབ་སེམས་དཔའི་ཐེག་པ་


[048-347a0] [347A] 
[048-347a1] ༄༅། །པའི་གང་ཟག་དག་གིས་ཆོས་ཀྱི་རྣམ་གྲངས་འདི་ཐོས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བརྩོན་འགྲུས་ཤིན་ཏུ་བརྟན་བ་རྩོམ་པར་འགྱུར་
[048-347a2] རོ༑ ༑རྒྱ་ཆེན་པོ་ལ་མོས་པའི་སེམས་ཅན་རྣམས་ནི་ཆོས་ཆེན་པོའི་ཆར་བའི་ཤུགས་སྐྱེད་པར་འགྱུར་རོ། །བདུད་ཀྱི་ཕྱོགས་ཀྱང་ཚར་གཅོད་པར་འགྱུར་རོ། །ཕས་ཀྱི་རྒོལ་བ་
[048-347a3] ཐམས་ཅད་ཀྱིས་གླགས་མི་རྙེད་པར་འགྱུར་རོ། །ཁྱེད་ཀྱིས་ཆོས་བཤད་པར་བསྐུལ་བའི་དགེ་བའི་རྩ་བའང་དོན་ཆེན་པོ་དང། འབྲས་བུ་ཆེན་པོ་དང། ཕན་ཡོན་ཆེན་པོར་འགྱུར་
[048-347a4] རོ༑ ༑གྲོགས་པོ་དག་གང་ལ་ལ་ཞིག་རྒྱ་ཆེར་རོལ་པའི་ཆོས་ཀྱི་རྣམ་གྲངས་འདི་ལ་ཐལ་མོ་སྦྱོར་བར་འགྱུར་བ་དེ་མཆོག་གི་ཆོས་བརྒྱད་འཐོབ་པར་འགྱུར་ཏེ། བརྒྱད་གང་ཞེ་ན་
[048-347a5] འདི་ལྟ་སྟེ། གཟུགས་མཆོག་འཐོབ་པར་འགྱུར་བ་དང། སྟོབས་མཆོག་འཐོབ་པར་འགྱུར་བ་དང། གཡོག་འཁོར་མཆོག་འཐོབ་པར་འགྱུར་བ་དང། སྤོབས་པ་མཆོག་
[048-347a6] འཐོབ་པར་འགྱུར་བ་དང། འབྱུང་བ་མཆོག་འཐོབ་པར་འགྱུར་བ་དང་སེམས་ཡོངས་སུ་དག་པ་མཆོག་འཐོབ་པར་འགྱུར་བ་དང། ཏིང་ངེ་འཛིན་ཕུན་སུམ་ཚོགས་པ་མཆོག་
[048-347a7] འཐོབ་པར་འགྱུར་བ་དང། ཤེས་རབ་ཀྱི་སྣང་བ་མཆོག་འཐོབ་པར་འགྱུར་བ་སྟེ། མཆོག་གི་ཆོས་བརྒྱད་པོ་དེ་དག་འཐོབ་པར་འགྱུར་རོ་།གྲོགས་པོ་དག་གང་ལ་ལ་ཞིག་


[048-347b0] [347B] 
[048-347b1] པའི་ཆོས་སྨྲ་བ་ལ་ཆོས་ཀྱི་སྟན་འདིང་ན། སྟན་བཏིང་མ་ཐག་ཏུ་དེ་སྟན་བརྒྱད་འཐོབ་པར་ཤེས་པར་བྱ་སྟེ། བརྒྱད་གང་ཞེ་ན་
[048-347b2] འདི་ལྟ་སྟེ། ཚོང་དཔོན་གྱི་སྟན་འཐོབ་པ་དང། ཁྱིམ་བདག་གི་སྟན་འཐོབ་པ་དང། འཁོར་ལོས་བསྒྱུར་བའི་སྟན་འཐོབ་པ་དང་བརྒྱ་བྱིན་གྱི་སྟན་འཐོབ་པ་དང། དབང་སྒྱུར་
[048-347b3] གྱི་སྟན་འཐོབ་པ་དང། ཚངས་པའི་སྟན་འཐོབ་པ་དང། བྱང་ཆུབ་ཀྱི་སྙིང་པོ་མཆོག་དམ་པར་སོང་བའི་བྱང་ཆུབ་སེམས་དཔར་གྱུར་པ། ཕྱིར་མི་ལྡོག་པ། བདུད་ཕྱིར་རྒོལ་
[048-347b4] པ་བཅོམ་པའི་སེངྒེའི་ཁྲི་འཐོབ་པ་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཀྱང་བླ་ན་མེད་པའི་ཆོས་ཀྱི་འཁོར་ལོ་བསྐོར་བའི་
[048-347b5] ཁྲི་སྟན་འཐོབ་པར་ཤེས་པར་བྱ་སྟེ། སྟན་བརྒྱད་པོ་དེ་དག་འཐོབ་པར་ཤེས་པར་བྱའོ། །གྲོགས་པོ་དག་གང་ལ་ལ་ཞིག་རྒྱ་ཆེར་རོལ་པའི་ཆོས་ཀྱི་རྣམ་གྲངས་འདི་འཆད་པའི་ཆོས་
[048-347b6] སྨྲ་བ་ལ་ལེགས་སོ་ཞེས་བྱ་བ་སྦྱིན་པ་དེ་དག་གི་ལས་ཡོངས་སུ་དག་པ་བརྒྱད་འཐོབ་པར་འགྱུར་ཏེ། བརྒྱད་གང་ཞེ་ན། འདི་ལྟ་སྟེ། དབེན་པའི་རྗེས་སུ་འབྲང་བའི་ངག་གི་ལས་ཡོངས་སུ་
[048-347b7] དག་པས་ཇི་སྐད་སྨྲས་པ་དེ་བཞིན་དུ་བྱེད་པ་དང། འཁོར་ཟིལ་གྱིས་གནོན་པས་གཟུང་བར་འོས་པའི་ཚིག་དང་འགལ་བར་མི་བྱེད་པས་བླང་བར་འོས་པའི་ཚིག་དང། མི་བརླང་བས་སྙན་


[048-348a0] [348A] 
[048-348a1] ༄༅། །ཅིང་འཇམ་པའི་ཚིག་དང། ལུས་དང་སེམས་ཚིམ་པར་བྱེད་པས་ཀ་ལ་པིངྐའི་སྒྲ་སྐད་ལྟ་བུ་དང། སེམས་ཅན་སྡུད་པས་ཚིག་སྙན་པ་དང། སྒྲ་ཐམས་ཅད་
[048-348a2] ཟིལ་གྱིས་གནོན་པས་ཚངས་པའི་སྒྲ་ལྟ་བུ་དང། ཕས་ཀྱི་རྒོལ་བ་ཐམས་ཅད་ཀྱིས་ཟིལ་གྱིས་མི་ནོན་པས་སེངྒེ་བསྒྱིངས་པའི་སྒྲ་ལྟ་བུ་དང། སེམས་ཅན་ཐམས་ཅད་ཀྱི་དབང་
[048-348a3] པོ་ཡོངས་སུ་ཚིམ་པར་བྱེད་པས་སངས་རྒྱས་ཀྱི་གསུང་སྟེ། ངག་གི་ལས་ཡོངས་སུ་དག་པ་བརྒྱད་པོ་དེ་དག་འཐོབ་པར་འགྱུར་རོ། །གྲོགས་པོ་དག་གང་ལ་ལ་ཞིག་རྒྱ་ཆེར་རོལ་པའི་
[048-348a4] ཆོས་ཀྱི་རྣམ་གྲངས་འདི་གླེགས་བམ་དུ་བྲིས་ཏེ་འཆང་ངམ། ཀློག་གམ། བསྟི་སྟང་དུ་བྱེད་དམ། བཙུན་པར་བྱེད་དམ། རིམ་གྲོ་བྱེད་དམ། མཆོད་པ་བྱེད་དམ། སེར་སྣ་མེད་པའི་
[048-348a5] སེམས་ཀྱིས་ཆོས་ཀྱི་རྣམ་གྲངས་འདིའི་བསྔགས་པ་ཕྱོགས་བཞིར་བརྗོད་པ་དང། ཚུར་ཤོག་ཆོས་ཀྱི་རྣམ་གྲངས་འདི་ཡི་གེར་བྲིས་ཤིག་ཆོངས་ཤིག་ལྷོགས་ཤིག་
[048-348a6] སོམས་ཤིག་ཁ་ཏོན་གྱིས་ཤིག་ཅེས་སྤྱོད་པར་བྱེད་པ་དེ་གཏེར་ཆེན་པོ་བརྒྱད་འཐོབ་པར་འགྱུར་ཏེ། བརྒྱད་གང་ཞེ་ན། བརྗེད་པ་མེད་པས་དྲན་པའི་གཏེར་དང། བློས་རབ་ཏུ་
[048-348a7] འབྱེད་པས་བློ་གྲོས་ཀྱི་གཏེར་དང། མདོ་སྡེ་ཐམས་ཅད་ཀྱི་དོན་གྱི་རྣམ་པ་ཁོང་དུ་ཆུད་པས་རྟོགས་པའི་གཏེར་དང། ཐོས་པ་ཐམས་ཅད་ཀུན་ཏུ་འཛིན་པས་གཟུངས་ཀྱི་གཏེར་དང་


[048-348b0] [348B] 
[048-348b1] སྤོབས་པའི་གཏེར་དང། དམ་པའི་ཆོས་ཡོངས་སུ་སྲུང་བས་ཆོས་ཀྱི་གཏེར་དང། དཀོན་མཆོག་གསུམ་གྱི་
[048-348b2] རིགས་རྒྱུན་མི་གཅོད་པས་བྱང་ཆུབ་ཀྱི་སེམས་ཀྱི་གཏེར་དང། མི་སྐྱེ་བའི་ཆོས་ལ་བཟོད་པ་ཐོབ་པས་སྒྲུབ་པའི་གཏེར་ཏེ། གཏེར་ཆེན་པོ་བརྒྱད་པོ་དེ་དག་འཐོབ་པར་འགྱུར་རོ། །གྲོགས་
[048-348b3] པོ་དག་གང་ལ་ལ་ཞིག་གིས་རྒྱ་ཆེར་རོལ་པའི་ཆོས་ཀྱི་རྣམ་གྲངས་འདི་ལེགས་པར་བསྟན་ཏེ་འཆང་བ་དེ་ཚོགས་བརྒྱད་ཡོངས་སུ་རྫོགས་པར་འགྱུར་ཏེ། བརྒྱད་གང་ཞེ་ན། འདི་
[048-348b4] ལྟ་སྟེ༑ སེར་སྣའི་སེམས་མེད་པས་སྦྱིན་པའི་ཚོགས་ཡོངས་སུ་རྫོགས་པར་འགྱུར་བ་དང། དགེ་བའི་བསམ་པ་ཐམས་ཅད་ཡོངས་སུ་རྫོགས་པར་བྱེད་པས་ཚུལ་ཁྲིམས་ཀྱི་
[048-348b5] ཚོགས་ཡོངས་སུ་རྫོགས་པར་འགྱུར་པ་དང། ཆགས་པ་མེད་པའི་ཤེས་རབ་ཡང་དག་པར་སྒྲུབ་པའི་ཕྱིར་ཐོས་པའི་ཚོགས་ཡོངས་སུ་རྫོགས་པར་འགྱུར་བ་དང། ཏིང་ངེ་འཛིན་དང་
[048-348b6] སྙོམས་པར་འཇུག་པ་ཐམས་ཅད་མངོན་དུ་བྱ་བའི་ཕྱིར་ཞི་གནས་ཀྱི་ཚོགས་ཡོངས་སུ་རྫོགས་པར་འགྱུར་བ་དང། རིག་པ་གསུམ་གྱིས་རིག་པ་རབ་ཏུ་རྫོགས་པར་བྱ་བའི་ཕྱིར་ལྷག་
[048-348b7] མཐོང་གི་ཚོགས་ཡོངས་སུ་རྫོགས་པར་འགྱུར་བ་དང། མཚན་དང་དཔེ་བྱད་བཟང་པོ་དང། སངས་རྒྱས་ཀྱི་ཞིང་གི་རྒྱན་ཡོངས་སུ་སྦྱང་བའི་ཕྱིར་བསོད་ནམས་ཀྱི་ཚོགས་ཡོངས་


[048-349a0] [349A] 
[048-349a1] ༄༅། །སུ་རྫོགས་པར་འགྱུར་བ་དང། སེམས་ཅན་ཐམས་ཅད་ཇི་ལྟར་མོས་པ་བཞིན་དུ་ཚིམ་པར་བྱ་བའི་ཕྱིར་ཡེ་ཤེས་ཀྱི་ཚོགས་ཡོངས་སུ་རྫོགས་པར་འགྱུར་
[048-349a2] བ་དང། སེམས་ཅན་ཐམས་ཅད་ཡོངས་སུ་སྨིན་པར་བྱ་བ་ལ་ཡོངས་སུ་མི་སྐྱོ་བར་བྱ་བའི་ཕྱིར་སྙིང་རྗེ་ཆེན་པོའི་ཚོགས་ཡོངས་སུ་རྫོགས་པར་འགྱུར་བ་སྟེ། ཚོགས་བརྒྱད་
[048-349a3] པོ་དེ་དག་ཡོངས་སུ་རྫོགས་པར་འགྱུར་རོ། །གྲོགས་པོ་དག་གང་ལ་ལ་ཞིག་འདི་ལྟ་བུའི་སེམས་དང་ལྡན་ཏེ། འདི་ལྟ་སྟེ། ཇི་ལྟར་སེམས་ཅན་འདི་དག་རྣམ་པ་འདི་ལྟ་བུའི་ཆོས་
[048-349a4] འདི་ཐོབ་པར་འགྱུར་སྙམ་ནས་རྒྱ་ཆེར་རོལ་པའི་ཆོས་ཀྱི་རྣམ་གྲངས་འདི་གཞན་དག་ལ་རྒྱ་ཆེར་རབ་ཏུ་སྟོན་པར་བྱེད་ན། དེ་དགེ་བའི་རྩ་བ་འདིས་བསོད་ནམས་ཆེན་པོ་བརྒྱད་འཐོབ་
[048-349a5] པར་འགྱུར་ཏེ། བརྒྱད་གང་ཞེ་ན། འདི་ལྟ་སྟེ། འཁོར་ལོས་བསྒྱུར་བའི་རྒྱལ་པོ་འཐོབ་པར་འགྱུར་བ་འདི་ནི་བསོད་ནམས་ཆེན་པོ་དང་པོའོ། །རྒྱལ་ཆེན་བཞིའི་རིས་ཀྱི་ལྷ་
[048-349a6] རྣམས་ཀྱི་བདག་པོ་བྱེད་པར་འགྱུར་བ་འདི་ནི་བསོད་ནམས་ཆེན་པོ་གཉིས་པའོ། །ལྷའི་དབང་པོ་བརྒྱ་བྱིན་དུ་འགྱུར་པ་འདི་ནི་བསོད་ནམས་ཆེན་པོ་གསུམ་པའོ། །ལྷའི་བུ་
[048-349a7] རབ་འཐབ་བྲལ་དུ་འགྱུར་བ་འདི་ནི་བསོད་ནམས་ཆེན་པོ་བཞི་པའོ་།ཡོངས་སུ་དགའ་ལྡན་དུ་འགྱུར་བ་འདི་ནི་བསོད་ནམས་ཆེན་པོ་ལྔ་པའོ། །རབ་འཕྲུལ་དུ་འགྱུར་བ་འདི་


[048-349b0] [349B] 
[048-349b1] །ལྷའི་རྒྱལ་པོ་དབང་སྒྱུར་དུ་འགྱུར་བ་འདི་ནི་བསོད་ནམས་ཆེན་པོ་བདུན་པའོ། །ཚངས་པ་ཆེན་པོའི་ཚངས་པར་འགྱུར་བ་འདི་ནི་བསོད་ནམས་ཆེན་
[048-349b2] པོ་བརྒྱད་པའོ། །ཐ་མར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་དགེ་བའི་ཆོས་ཐམས་ཅད་སྤངས་ནས་དགེ་བའི་ཆོས་ཐམས་ཅད་དང་ལྡན་པར་
[048-349b3] ཡང་འགྱུར་ཏེ། བསོད་ནམས་ཆེན་པོ་བརྒྱད་པོ་དེ་དག་འཐོབ་པར་འགྱུར་རོ། །གྲོགས་པོ་དག་གང་ལ་ལ་ཞིག་རྒྱ་ཆེར་རོལ་པའི་ཆོས་ཀྱི་རྣམ་གྲངས་འདི་འཆད་པ་ན་རྣ་བ་བླགས་ཏེ་
[048-349b4] ཉན་པར་འགྱུར་བ་དེ་སེམས་དྲི་མ་མེད་པ་བརྒྱད་འཐོབ་པར་འགྱུར་ཏེ། བརྒྱད་གང་ཞེ་ན། འདི་ལྟ་སྟེ། ཞེ་སྡང་ཐམས་ཅད་གཞོམ་པའི་ཕྱིར་བྱམས་པ་འཐོབ་པར་འགྱུར་བ་དང། རྣམ་པར་
[048-349b5] འཚེ་བ་ཐམས་ཅད་དོར་བའི་ཕྱིར་སྙིང་རྗེ་འཐོབ་པར་འགྱུར་བ་དང། མི་དགའ་བ་ཐམས་ཅད་བསལ་བའི་ཕྱིར་དགའ་བ་འཐོབ་པར་འགྱུར་བ་དང། རྗེས་སུ་ཆགས་པ་དང། ཁོང་ཁྲོ་བ་
[048-349b6] དོར་བའི་ཕྱིར་བཏང་སྙོམས་འཐོབ་པར་འགྱུར་བ་དང། འདོད་པའི་ཁམས་ཐམས་ཅད་ལ་དབང་བསྒྱུར་བར་བྱ་བའི་ཕྱིར་བསམ་གཏན་བཞི་འཐོབ་པར་འགྱུར་བ་དང། སེམས་ལ་དབང་
[048-349b7] བསྒྱུར་བར་བྱ་བའི་ཕྱིར་གཟུགས་མེད་པའི་སྙོམས་པར་འཇུག་པ་བཞི་འཐོབ་པར་འགྱུར་བ་དང། སངས་རྒྱས་ཀྱི་ཞིང་གཞན་དུ་འགྲོ་བ་དང་འོང་བར་བྱ་བའི་ཕྱིར་མངོན་པར་ཤེས་པ་ལྔ་


[048-350a0] [350A] 
[048-350a1] ༄༅། །འཐོབ་པར་འགྱུར་བ་དང། དཔའ་བར་འགྲོ་བའི་ཏིང་ངེ་འཛིན་འཐོབ་པར་བྱ་བའི་ཕྱིར་བག་ཆགས་ཀྱི་མཚམས་སྦྱོར་བ་ཐམས་ཅད་ཡང་དག་པར་གཞོམ་པ་
[048-350a2] ཐོབ་པར་འགྱུར་བ་སྟེ། སེམས་དྲི་མ་མེད་པ་བརྒྱད་པོ་དེ་དག་འཐོབ་པར་འགྱུར་རོ། །གྲོགས་པོ་དག་གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། ལྗོངས་ཀྱི་ཕྱོགས་
[048-350a3] སམ༑ འཆགས་སའམ། གཙུག་ལག་ཁང་དུ་རྒྱ་ཆེར་རོལ་པའི་ཆོས་ཀྱི་རྣམ་གྲངས་འདི་སྤྱོད་པར་འགྱུར་བ་དེར་སྔོན་གྱི་ལས་ཀྱི་རྣམ་པར་སྨིན་པ་མ་གཏོགས་པར་འཇིགས་པ་
[048-350a4] བརྒྱད་འབྱུང་བར་མི་འགྱུར་རོ། །བརྒྱད་གང་ཞེ་ན། འདི་ལྟ་སྟེ་རྒྱལ་པོས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང། ཆོམ་རྐུན་གྱིས་དཀྲུགས་པའི་འཇིགས་པ་འབྱུང་
[048-350a5] བར་མི་འགྱུར་བ་དང། སྤྲུལ་གྱིས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང། མུ་གེའི་དགོན་པས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང། ཕན་ཚུན་
[048-350a6] འཐབ་པ་དང། རྩོད་པ་དང། འགྱེད་པ་དང། མཚང་འདྲུ་བས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང། ལྷས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང་
[048-350a7] ཀླུས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང། གནོད་སྦྱིན་ལ་སོགས་པས་དཀྲུགས་པའི་འཇིགས་པ་འབྱུང་བར་མི་འགྱུར་བ་དང་གཙོ་བ་ཐམས་ཅད་ཀྱིས་དཀྲུགས་


[048-350b0] [350B] 
[048-350b1] སྔོན་གྱི་ལས་ཀྱི་རྣམ་པར་སྨིན་པ་མ་གཏོགས་པར་གྲོགས་པོ་དག་འཇིགས་པ་བརྒྱད་པོ་དེ་དག་འབྱུང་བར་མི་འགྱུར་རོ། །གྲོགས་པོ་
[048-350b2] དག། མདོར་ན་གལ་ཏེ་དེ་བཞིན་གཤེགས་པ་སྐུ་ཚེའི་ཚད་བསྐལ་པར་བཞུགས་ལ་ཉིན་མཚན་དུ་རྒྱུན་མི་འཆད་པར་ཆོས་ཀྱི་རྣམ་གྲངས་འདིའི་བསྔགས་པ་བརྗོད་ཀྱང་ཆོས་ཀྱི་རྣམ་
[048-350b3] གྲངས་འདིའི་བསྔགས་པ་མཐར་ཐུག་པར་ཡང་མི་འགྱུར་ལ་དེ་བཞིན་གཤེགས་པའི་སྤོབས་པའང་ཟད་པར་མི་འགྱུར་རོ། །གྲོགས་པོ་དག་ཇི་ལྟར་དེ་བཞིན་གཤེགས་པའི་ཚུལ་
[048-350b4] ཁྲིམས་དང། ཏིང་ངེ་འཛིན་དང། ཤེས་རབ་དང། རྣམ་པར་གྲོལ་བ་དང། རྣམ་པར་གྲོལ་བའི་ཡེ་ཤེས་མཐོང་བ་ཚད་མེད་ཅིང་ཐུག་པ་མེད་པ་དེ་བཞིན་དུ་གྲོགས་པོ་དག་གང་ཆོས་རྒྱ་
[048-350b5] ཆེན་པོ་འདི་ལྟ་བུ་འདི་སེམས་ཅན་འདི་དག་གིས་ཇི་ལྟར་ཐོབ་པར་འགྱུར་སྙམ་པའི་སེམས་འདི་ས་ཆོས་ཀྱི་རྣམ་གྲངས་འདི་འཛིན་པ་དང། འཆང་བ་དང། ཀློག་པ་དང། ཡི་གེར་འབྲི་
[048-350b6] བ་དང། ཡི་གེར་འབྲིར་འཇུག་པ་དང། འཇུག་པར་བྱེད་པ་དང། འཁོར་གྱི་ནང་དུ་རྒྱ་ཆེར་ཡང་དག་པར་སྟོན་པར་འགྱུར་བ་དེ་དག་གིས་བསོད་ནམས་ཀྱང་ཐུག་པ་མེད་དོ། །དེ་ནས་
[048-350b7] བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་དང། ཚེ་དང་ལྡན་པ་ཀུན་དགའ་བོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་བཀའ་སྩལ་པ། གྲོགས་པོ་དག་


[048-351a0] [351A] 
[048-351a1] ༄༅། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ངས་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་ཡང་དག་པར་བསྒྲུབས་པ་འདི་ཁྱེད་ཀྱི་ལག་ཏུ་གཏད་
[048-351a2] དེ༑ ཡོངས་སུ་གཏང་བའི་མཆོག་གིས་གཏད་དོ། །བདག་ཉིད་ཀྱིས་ཀྱང་ཆོས་ཀྱི་རྣམ་གྲངས་འདི་ཟུངས་ཤིག་གཞན་དག་ལའང་རྒྱ་ཆེར་ཡང་དག་པར་སྟོན་ཅིག་དེ་སྐད་ཅེས་
[048-351a3] བཀའ་སྩལ་ནས་དེའི་ཚེ་བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་རྒྱ་ཆེར་ཡོངས་སུ་གཏད་པའི་ཕྱིར་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །སངས་རྒྱས་
[048-351a4] གཟིགས་པས་སེམས་ཅན་གང་དག་ངས་མཐོང་བ། །དེ་དག་ཤཱ་རིའི་བུ་འདྲར་དགྲ་བཅོམ་པར་གྱུར་ལ། །གལ་ཏེ་ལ་ལས་གངྒཱའི་ཀླུང་གི་བྱེ་སྙེད་ཀྱི། །བསྐལ་པ་བྱེ་བར་དེ་དག་རྣམས་
[048-351a5] ལའང་མཆོད་བྱེད་ལ། །གང་ཞིག་ཉིན་ཞག་གཅིག་ཏུ་རབ་ཏུ་དགའ་བ་ཡིས། །རང་སངས་རྒྱས་རྣམས་ལ་ནི་ཕྲེང་བ་དེ་བཞིན་དུ། །གཞན་ཡང་རྣམ་པ་མཆོག་རྣམས་ཀྱིས་ནི་
[048-351a6] མཆོད་བྱེད་ན། །དེ་བས་བསོད་ནམས་བྱས་པ་འདི་ནི་ཁྱད་པར་འཕགས་།གལ་ཏེ་སེམས་ཅན་ཐམས་ཅད་རང་རྒྱལ་ཐོབ་གྱུར་ལ། །དེ་དག་རྣམས་ལ་གང་ཞིག་འདིར་ནི་བག་ཡོད་
[048-351a7] པར༑ ༑བསྐལ་པ་དུ་མར་ཟས་དང་སྐོམ་དང་བགོ་བ་དང། །མེ་ཏོག་སྤོས་དང་བྱུག་པ་རྣམས་ཀྱིས་མཆོད་བྱེད་ལ། །གང་ཞིག་གིས་ནི་དེ་བཞིན་གཤེགས་པ་གཅིག་ཅིག་ལ། །ལན་


[048-351b0] [351B] 
[048-351b1] །དགྲ་བཅོམ་པ་ལ་ཕྱག་འཚལ་ལོ་ཞེས་ཚིག་བརྗོད་ན། །དེ་བས་བསོད་ནམས་འདི་ནི་ཤིན་ཏུ་ཆེས་མཆོག་གོ་གལ་ཏེ་སེམས་ཅན་
[048-351b2] ཐམས་ཅད་སངས་རྒྱས་ཐོབ་གྱུར་ལ། །དེ་དག་རྣམས་ལ་གང་ཞིག་སྔར་བཞིན་མཆོད་བྱེད་ཅིང། །ལྷ་ཡི་མེ་ཏོག་རྣམས་དང་མི་ཡི་མཆོག་རྣམས་དང། །རྣམ་པ་མང་པོས་བསྐལ་པ་དུ་མར་
[048-351b3] མཆོད་བྱེད་ལ། །གང་ཞིག་དམ་པའི་ཆོས་ནི་རྣམ་པར་འཇིག་པའི་ཚེ། །རང་གི་ལུས་དང་དེ་བཞིན་སྲོག་ཀྱང་བཏང་ནས་ནི། །ཞག་གཅིག་བར་དུ་མདོ་སྡེ་འདི་ནི་འཛིན་བྱེད་ན། །བསོད་
[048-351b4] ནམས་འདི་ནི་དེ་བས་ཁྱད་པར་འཕགས་པར་འགྱུར། །གང་ཞིག་རྣམ་པར་འདྲེན་པ་རྣམས་དང་རང་རྒྱལ་དང། །དེ་བཞིན་ཉན་ཐོས་རྣམས་ལ་མཆོད་པ་བྱེད་འདོད་པ། །དེ་ཡིས་བྱང་ཆུབ་སེམས་
[048-351b5] ནི་བརྟན་པོར་བསྐྱེད་བྱས་ཏེ། །མདོ་སྡེ་འདི་ནི་རྟག་པར་རབ་ཏུ་གཟུང་བར་བྱ། །དེ་བཞིན་གཤེགས་པ་ཐམས་ཅད་མངོན་བྱུང་གང་ཡིན་པ། །འདི་ནི་ལེགས་པར་བཤད་པ་ཀུན་གྱི་རྒྱལ་
[048-351b6] པོ་ཡིན༑ ༑མདོ་སྡེ་དཀོན་མཆོག་འདི་ནི་གང་ན་གནས་འགྱུར་བ། །དེ་ཀྱི་ཁྱིམ་དུ་དེ་བཞིན་གཤེགས་པ་རྟག་ཏུ་གནས། །གང་གིས་མདོ་འདི་ཕ་རོལ་དག་ལ་བྱིན་པ་དང། །ཚིག་གཅིག་
[048-351b7] བརྗོད་པ་དེ་ཡང་བསྐལ་པ་བྱེ་བར་ནི། །ཚིག་འབྲུ་རྣམས་ལས་མི་ཉམས་དོན་ལས་ཉམས་མི་འགྱུར། །སྤོབས་པ་དགེ་བ་མཐའ་ཡས་པ་དགའ་ཐོབ་པར་འགྱུར། །གང་ཞིག་ཆོས་འདི་


[048-352a0] [352A] 
[048-352a1] ༄༅། །ཐོས་ནས་རབ་ཏུ་སྒྲུབ་བྱེད་པ། །དེ་ནི་མི་ཡི་འདྲེན་པ་མ་གཏོགས་འོག་ཏུ་ནི། །དེ་འདྲ་བ་ཡི་སེམས་ཅན་གང་ཡང་ཡོད་མ་ཡིན་།དེ་ནི་རྒྱ་མཚོ་ལྟ་བུར་ཟད་མི་
[048-352a2] ཤེས་པར་འགྱུར། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ལྷའི་བུ་དབང་ཕྱུག་ཆེན་པོ་ལ་སོགས་པ་གནས་གཙང་མའི་རིས་ཀྱི་ལྷའི་བུ་དེ་དག་དང། བྱམས་པ་ལ་སོགས་
[048-352a3] པ་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་དང། འོད་སྲུང་ཆེན་པོ་ལ་སོགས་པ་ཉན་ཐོས་ཆེན་པོ་ཐམས་ཅད་དང། ཚེ་དང་ལྡན་པ་ཀུན་དགའ་བོ་དང། ལྷ་དང། མི་
[048-352a4] དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །མཇུག་སྡུད་པའི་ལེའུ་ཞེས་བྱ་བ་སྟེ། ཉི་ཤུ་
[048-352a5] རྩ་བདུན་པའོ།། །།འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་ཛི་ན་མི་ཏྲ་དང། དཱ་ན་ཤཱི་ལ་དང། མུ་
[048-352a6] ནེ་ཝརྨ་དང། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ། སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ་ ཨཱརྱ་མཉྫུ་ཤྲཱི་བི་ཀྲཱི་ཌཱི་ཏ་
[048-352a7] ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་འཇམ་དཔལ་རྣམ་པར་རོལ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང་བྱང་ཆུབ་སེམས་དཔའ་


[048-352b0] [352B] 
[048-352b1] །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཀྱི་ཕུང་པོའི་རི་ལ་དགེ་སློང་ལྔ་བརྒྱ་ཙམ་གྱི་དགེ་སློང་གི་
[048-352b2] དགེ་འདུན་ཆེན་པོ་དང། བྱང་ཆུབ་སེམས་དཔའ་བརྒྱ་སྟོང་དང་ཐབས་ཅིག་ཏུ་བཞུགས་ཏེ། དེའི་ཚེ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ན་སྨད་ཚོང་མའི་བུ་མོ་གསེར་མཆོག་འོད་དཔལ་ཞེས་བྱ་
[048-352b3] བ་གཟུགས་བཟང་ཞིང་མཛེས་ལ་བལྟ་ན་སྡུག་པ། ཁ་དོག་བཟང་པོ་རྒྱས་པ་མཆོག་དང་ལྡན་པ་ཞིག་འདུག་སྟེ། བུ་མོ་དེའང་སྔོན་གྱི་དགེ་བའི་རྩ་བའི་རྒྱུས་ལུས་ཀྱི་མདོག་གསེར་གྱི་ཁ་
[048-352b4] དོག་ལྟ་བུར་མངོན་པར་གྲུབ་པར་གྱུར་ཅིང། སའི་ཕྱོགས་གང་དུ་འགྲེང་བ་དང། འདུག་པ་དང། འགྲོ་བའི་ས་ཕྱོགས་དེ་དག་ཀྱང་གསེར་གྱི་ཁ་དོག་ལྟ་བུའི་འོད་ཀྱིས་སྣང་བར་གྱུར་ཏེ་
[048-352b5] དེས་གོས་དམར་པོའམ། དཀར་པོའམ། གང་དག་གྱོན་པར་གྱུར་པའི་གོས་དེ་དག་ཐམས་ཅད་ཀྱང་གསེར་གྱི་ཁ་དོག་ལྟ་བུ་ཉིད་དུ་ཀུན་ཏུ་སྣང་ངོ། །བུ་མོ་དེའང་སྐྱེ་བོའི་ཚོགས་ཐམས་
[048-352b6] ཅད་ལ་དགའ་ཞིང་ཡིད་གཅུགས་པ་དང། བལྟ་བས་མི་ངོམས་ཤིང་བཀའ་བློ་བདེ་ལ་དེས་པ་དང། འཇམ་པ་དང། སྙན་པ་དང། དགའ་བར་སྨྲ་ཞིང་བཞིན་འཛུམ་པ་དང། ཤིན་ཏུ་མཐུན་
[048-352b7] པར་འཛིན་པ་དང། ཁྲོ་གཉེར་མེད་པ་དང། མི་རྩུབ་པ་དང། མི་བརླང་བར་གྱུར་པས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་དེ་ན་རྒྱལ་བུ་གཞོན་ནུ་རྣམས་དང། བློན་པོའི་བུ་གཞོན་ནུ་


[048-353a0] [353A] 
[048-353a1] ༄༅། །རྣམས་དང། ཚོང་དཔོན་གྱི་བུ་གཞོན་ནུ་རྣམས་དང་ཁྱིམ་བདག་གི་བུ་གང་ཇི་སྙེད་པ་དེ་དག་ཀྱང་དེ་ལ་ཤིན་ཏུ་ཆགས་ཤིང་ཡིད་འབྲང་བར་གྱུར་ཏེ་བལྟ་བས་
[048-353a2] ཆོག་མི་ཤེས་སོ། །སྨད་ཚོང་མའི་བུ་མོ་གསེར་མཆོག་འོད་དཔལ་དེ་སྐྱེད་མོས་ཚལ་ལམ། འབབ་ཆུའམ། རྫིང་བུའམ། ཁྱིམ་མམ། ལམ་པོ་ཆེའམ། གྲོང་བར་རམ། གང་
[048-353a3] དང་གང་དུ་འགྲོ་བ་དེ་དང་དེ་དག་ཏུ་སྐྱེས་པ་དང། བུད་མེད་དང། ཁྱེའུ་དང། བུ་མོ་མང་པོ་རྣམས་ཀྱང་ཤིན་ཏུ་ལྟད་མོར་གྱུར་ནས་ཀུན་འདུས་ཏེ་དེའི་ཕྱི་བཞིན་འབྲང་ཞིང་འགྲོའོ།།
[048-353a4] དེ་ནས་སྨད་ཚོང་མའི་བུ་མོ་གསེར་མཆོག་འོད་དཔལ་དེ་ཚོང་དཔོན་གྱི་བུ་འཇིགས་བྱིན་ཞེས་བྱ་བས་ནོར་གྱིས་གླས་ཏེ་སྐྱེད་མོས་ཚལ་གྱི་སར་བྱུང་ནས་རྟ་བཞི་དང་ལྡན་པའི་
[048-353a5] ཤིང་རྟ་དང། ནོར་བུ་དང། མུ་ཏིག་དང། བཻ་ཌཱུརྱ་དང། གསེར་གྱིས་ལེགས་པར་བརྒྱན་པ། གདུགས་དང། རྒྱལ་མཚན་དང། བ་དན་བསྒྲེང་ཞིང་མེ་ཏོག་དང། བདུག་
[048-353a6] པ་དང། སྤོས་དང། ཕྱེ་མ་དང། མེ་ཏོག་ཕྲེང་གིས་མཛེས་པར་བྱས་པ། མེ་ཏོག་ཙམྤ་ཀའི་ཕྲེང་བས་སྐར་ཁུང་བྱས་པའི་ནང་དུ་སྟན་བཟང་པོ་བཤམས་པ་ལ་འདུག་ནས་
[048-353a7] འདི་ལྟར་རྩེ་ཞིང་དགའ་བའི་བསམ་པས་ཤིང་རྟ་དེའི་མདུན་དུ་ནི་སིལ་སྙན་དང། ཕག་རྡོབ་པ་དང། གླུ་དབྱངས་ལེན་པ་དག་གིས་དྲངས། ཤིང་རྟ་དེའི་ཕྱི་བཞིན་དུ་ནི་ཉེ་བར་སྤྱད་


[048-353b0] [353B] 
[048-353b1] ཡོངས་སུ་སྤྱད་པ་ཐོགས་པ་ཐམས་ཅད་རྗེས་སུ་འབྲང་ལ། སྐྱེ་བོའི་ཚོགས་ཆེན་པོ་ལྟད་མོ་ལྟ་བའི་བསམ་པ་ཅན་དག་ཀྱང་ཕྱི་བཞིན་འབྲང་བར་གྱུར་ཅིང་སྐྱེད་མོས་ཚལ་གྱི་
[048-353b2] སར་དོང་ངོ། །དེ་ནས་འཇམ་དཔལ་གཞོན་ནུར་གྱུར་པ་ནང་དུ་ཡང་དག་འཇོག་ལས་ལངས་ཏེ་སེམས་ཅན་ཐམས་ཅད་ལ་སྙིང་རྗེ་ཆེན་པོ་སྐྱེས་ནས་འདི་སྙམ་དུ་སེམས་ཏེ། སུ་ཞིག་
[048-353b3] རྫུ་འཕྲུལ་གྱི་ཆོ་འཕྲུལ་ལམ། ཀུན་བརྗོད་པའི་ཆོ་འཕྲུལ་ལམ་རྗེས་སུ་བསྟན་པའི་ཆོ་འཕྲུལ་གྱིས་འདུལ་བར་འགྱུར་བའི་སེམས་ཅན་གང་ཐེག་པ་ཆེན་པོ་ལ་ཡོངས་སུ་སྨིན་པར་བྱ་
[048-353b4] སྙམ་པ་དང། འཇམ་དཔལ་གཞོན་ནུར་གྱུར་པས་སྨད་ཚོང་མའི་བུ་མོ་གསེར་མཆོག་འོད་དཔལ་ཚོང་དཔོན་གྱི་བུ་འཇིགས་བྱིན་དང་ལྷན་ཅིག་ཏུ་ཤིང་རྟ་ལ་ཞོན་ཏེ་སྐྱེད་མོས་ཚལ་
[048-353b5] གྱི་སར་འགྲོ་བ་མཐོང་ངོ། །མཐོང་ནས་ཀྱང་གདུལ་བའི་ཕྱིར་དེའི་དབང་པོ་དང། སྟོབས་དང། བརྩོན་འགྲུས་ཀྱི་བྱེ་བྲག་ལ་རྣམས་པར་བལྟས་ན། དེ་སྔོན་གྱི་དགེ་བའི་རྩ་བ་དང་ལྡན་
[048-353b6] ཞིང་ཆོས་ཀུན་ཤེས་པར་བྱ་བའི་ནུས་པ་དང། མཐུ་དང། སྐལ་པ་ཡོད་པར་རིག་ནས་དེའི་ཚེ་འཇམ་དཔལ་གཞོན་ནུར་གྱུར་པས་འདི་ལྟ་བུ་རྫུ་འཕྲུལ་མངོན་པར་འདུ་བྱ་བ་མངོན་པར་
[048-353b7] བྱས་ཏེ༑ ཇི་ལྟ་བུའི་རྫུ་འཕྲུལ་མངོན་པར་བྱས་པས། འདི་ལྟར་རང་གི་ལུས་བསྟན་མ་ཐག་ཏུ་ཉི་མ་དང། ཟླ་བའི་འོད་ཀྱང་ཟིལ་དུ་རླག་པར་བྱེད་ན། སེམས་ཅན་གཞན་དག་གི་ལྟ་


[048-354a0] [354A] 
[048-354a1] ༄༅། །སྨོས་ཀྱང་ཅི་དགོས་པ་དེ་ལྟ་བུར་རང་གི་ལུས་མངོན་པར་སྤྲུལ་ནས་གོས་གང་གི་འོད་ཀྱིས་དཔག་ཚད་གཅིག་ཙམ་གྱི་ཁོར་ཡུག་སྣང་བས་སྣང་བར་བྱེད་
[048-354a2] པའི་གོས་དེ་ལྟ་བུའང་ལུས་ལ་གྱོན་པར་ཀུན་ཏུ་བསྟན་ཏོ། །རང་གི་ལུས་རྒྱན་ཐམས་ཅད་ཀྱིས་རྣམ་པར་བརྒྱན་པར་ཡང་བསྟན་ཏོ། །དེ་ནས་འཇམ་དཔལ་གཞོན་ནུར་གྱུར་པས་ལུས་
[048-354a3] ལ་གོས་དང་རྒྱན་ཐམས་ཅད་ཀྱིས་ལེགས་པར་བརྒྱན་ནས་ལམ་གང་ནས་སྨད་ཚོང་མའི་བུ་མོ་གསེར་མཆོག་འོད་དཔལ་འོང་བའི་ལམ་དེའི་མདུན་ལོགས་སུ་བསྡད་དོ། །འཇམ་
[048-354a4] དཔལ་གཞོན་ནུར་གྱུར་པས་དེར་བསྡད་མ་ཐག་ཏུ་དེ་ནས་ཚོང་དཔོན་གྱི་བུ་དེའི་ཤིང་རྟའང་མོག་མོག་པོར་གྱུར། སྨད་ཚོང་མའི་བུ་མོ་གསེར་མཆོག་འོད་དཔལ་གྱི་ལུས་ཐམས་ཅད་
[048-354a5] ཀྱང་མོག་མོག་པོར་གྱུར་ཏོ། །འདི་ལྟ་སྟེ། དཔེར་ན། ཛམྦུ་ཆུ་བོའི་གསེར་གྱི་དྲུང་དུ་སྣག་ཚའི་ཡུག་བཞག་ན་ལམ་མེར་མི་འདུག་ལྷན་ནེར་མི་འདུག་ལྷང་ངེར་མི་འདུག་གོ་དེ་
[048-354a6] བཞིན་དུ་འཇམ་དཔལ་གཞོན་ནུར་གྱུར་པའི་ལུས་ཀྱི་འོད་ཀྱིས་རེག་པ་ན་བུ་མོ་དེའི་ལུས་ཀྱང་ལམ་མེར་མི་འདུག་ལྷན་ནེར་མི་འདུག་ལྷང་ངེར་མི་འདུག་གོ་སྨད་ཚོང་མའི་བུ་
[048-354a7] མོ་གསེར་མཆོག་འོད་དཔལ་གྱིས་འཇམ་དཔལ་གཞོན་ནུར་གྱུར་པ་ལྷའི་བུ་གཞོན་ནུ་ལྟར་འདུག་ལ། ལུས་ལ་རྒྱན་གྱིས་བརྒྱན་ཅིང་གསལ་བའི་གོས་ལེགས་པར་གྱོན་ལ་


[048-354b0] [354B] 
[048-354b1] མཐོང་མ་ཐག་ཏུ་དེ་བདག་གི་ལུས་ལ་བརྙས་པའི་འདུ་ཤེས་དང། དམན་པའི་འདུ་ཤེས་སྐྱེས་ཤིང་གོས་དེ་ལའང་མངོན་པར་འདོད་པ་དང། གཟུང་
[048-354b2] པའི་འདུ་ཤེས་སྐྱེས་ནས་དེ་འདི་སྙམ་དུ་སེམས་ཏེ། ཚོང་དཔོན་གྱི་བུ་འདིས་ཆོག་གི་བདག་ཤིང་རྟ་འདི་ལས་བབས་ལ་འདི་དང་ལྷན་ཅིག་ཏུ་དགའ་བ་དང། རྩེ་བ་དང། དགའ་མགུར་
[048-354b3] སྤྱད་ལ་གོས་འྡིའང་བསླང་བར་བྱའོ་སྙམ་མོ། །བུ་མོ་དེས་དེ་ལྟ་བུའི་སེམས་བསྐྱེད་མ་ཐག་ཏུ་དེ་ནས་འཇམ་དཔལ་གཞོན་ནུར་གྱུར་པའི་བྱིན་གྱིས་རླབས་ཀྱིས་རྒྱལ་པོ་ཆེན་པོ་རྣམ་ཐོས་ཀྱི་
[048-354b4] བུས་བདག་ཉིད་མིའི་གཟུགས་སུ་མངོན་པར་སྤྲུལ་ནས་བུ་མོ་དེ་ལ་འདི་སྐད་ཅེས་སྨྲས་སོ། །བུ་མོ། ཁྱོད་སྐྱེས་བུ་དམ་པ་འདི་ལ་ཀུན་ཏུ་ཆགས་པའི་སེམས་མ་སྐྱེད་ཅིག་དེ་ཅིའི་ཕྱིར་ཞེ་
[048-354b5] ན༑ འདི་ནི་འདོད་པ་དོན་དུ་གཉེར་བ་མ་ཡིན་པའི་ཕྱིར་རོ། །བུ་མོས་སྨྲས་པ། འདི་སུ་ཞིག་ཡིན། འདིའི་མིང་ཅི། རྣམ་ཐོས་ཀྱི་བུས་སྨྲས་པ། འདི་ནི་བྱང་ཆུབ་སེམས་དཔའ་སྟེ་
[048-354b6] འཇམ་དཔལ་གཞོན་ནུར་གྱུར་པ་ཞེས་བྱའོ། །བུ་མོས་སྨྲས་པ། བྱང་ཆུབ་སེམས་དཔའ་ཞེས་བྱ་བ་དེ་ཅི་ཞིག་ཡིན། ཅི་དེ་ལྷའམ། འོན་ཏེ་ཀླུའམ། གནོད་སྦྱིན་ནམ། དྲི་ཟའམ། ལྷ་མ་
[048-354b7] ཡིན་ནམ། ནམ་མཁའ་ལྡིང་ངམ། མིའམ་ཅིའམ། ལྟོ་འཕྱེ་ཆེན་པོའམ་བརྒྱ་བྱིན་ནམ། ཚངས་པའམ། འཇིག་རྟེན་སྐྱོང་བའམ། རྒྱལ་པོ་ཆེན་པོའམ། བྱང་ཆུབ་སེམས་དཔའ་


[048-355a0] [355A] 
[048-355a1] ༄༅། །ཞེས་བྱ་བ་དེ་ཅི་ཞིག་ཡིན། རྣམ་ཐོས་ཀྱི་བུས་སྨྲས་པ་བུ་མོ། བྱང་ཆུབ་སེམས་དཔའ་ཞེས་བྱ་བ་དེ་ནི། ལྷའང་མ་ཡིན་ཀླུའང་མ་ཡིན། གནོད་སྦྱིན་
[048-355a2] ཡང་མ་ཡིན། དྲི་ཟའང་མ་ཡིན། ལྷ་མ་ཡིན་ཡང་མ་ཡིན། ནམ་མཁའ་ལྡིང་ཡང་མ་ཡིན། མིའམ་ཅིའང་མ་ཡིན། ལྟོ་འཕྱེ་ཆེན་པོའང་མ་ཡིན། བརྒྱ་བྱིན་ཡང་མ་ཡིན། ཚངས་
[048-355a3] པའང་མ་ཡིན། འཇིག་རྟེན་སྐྱོང་བའང་མ་ཡིན། རྒྱལ་པོ་ཆེན་པོའང་མ་ཡིན་ཏེ། བུ་མོ། དེ་ནི་སེམས་ཅན་ཐམས་ཅད་ཀྱི་བསམ་པ་ཀུན་ཡོངས་སུ་རྫོགས་པར་བྱེད་པ་སྟེ། དེའི་
[048-355a4] ཕྱིར་བྱང་ཆུབ་སེམས་དཔའ་ཞེས་བྱའོ། །འདི་ནི་བསླང་བ་ཐམས་ཅད་སྦྱིན་པར་བྱེད་དེ། ཡོངས་སུ་མི་གཏོང་བ་ཅིའང་མེད་པས་དེའི་ཕྱིར་བྱང་ཆུབ་སེམས་དཔའ་ཞེས་བྱའོ། །དེ་ནས་བུ་མོ་
[048-355a5] དེ་འདི་སྙམ་དུ་སེམས་ཏེ། དེ་སྐད་གྲགས་པ་ལས་ན། འདིས་བདག་ལ་གོས་འདི་སྦྱིན་པར་འགྱུར་རོ་སྙམ་ནས་དེ་ནས་སྨད་ཚོང་མའི་བུ་མོ་གསེར་མཆོག་འོད་དཔལ་ཤིང་རྟ་དེ་
[048-355a6] ལས་བབས་ནས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། གང་ཁྱོད་ཀྱི་སྐུ་ལ་གསོལ་བའི་ན་བཟའ་འདི་བདག་ལ་སྩལ་དུ་གསོལ། དེའི་ཚེ་
[048-355a7] ཚིགས་སུ་བཅད་པ་འྡིའང་སྨྲས་སོ། །གལ་ཏེ་ཁྱོད་ནི་བྱང་ཆུབ་ལ་ཡང་ཞུགས་གྱུར་ན། །འཇམ་དབྱངས་ན་བཟའ་འདི་ནི་བདག་ལ་སྩལ་དུ་གསོལ། །སེར་སྣ་ཅན་གྱི་བྱང་ཆུབ་


[048-355b0] [355B] 
[048-355b1] །དཔེར་ན་ཆབ་དང་བྲལ་ཞིང་བསྐམས་པའི་ཀླུང་དང་མཚུངས། །འཇམ་དཔལ་གྱིས་སྨྲས་པ། གལ་ཏེ་བུ་མོ་ཁྱོད་ནི་བྱང་ཆུབ་ཞུགས་གྱུར་ན། །ཁོ་བོས་
[048-355b2] དེ་རིང་གོས་འདི་ཁྱོད་ལ་སྦྱིན་པར་བྱ། །གང་དག་གཡོ་བ་མེད་པར་བྱང་ཆུབ་སེམས་ལ་གནས། །དེ་དག་འདི་ན་ལྷར་བཅས་འཇིག་རྟེན་མཆོད་འོས་ཡིན། །བུ་མོས་སྨྲས་པ། བྱང་ཆུབ་
[048-355b3] ཅེས་བགྱི་ཚིག་གི་དོན་ནི་གང་ཞིག་ལགས། །དེ་ནི་གང་ལས་འཐོབ་ཅིང་སུ་ཞིག་སྩལ་བར་བགྱིད། །ཚོགས་རྣམས་གང་དག་ལ་ནི་ངེས་པར་བསྟན་བགྱིས་ན། །མཁས་པ་མ་ལགས་
[048-355b4] མ་རྟོགས་རྣམས་ཀྱིས་རྟོགས་པར་འགྱུར། །འཇམ་དཔལ་གྱིས་སྨྲས་པ་སྲིང་མོ། བརྗོད་པ་མེད་པ་དང། ཡི་གེ་མེད་པ་དང། ཕུང་པོ་དང་ཁམས་དང། སྐྱེ་མཆེད་དག་ལས་
[048-355b5] རྣམ་པར་གྲོལ་བ་དང། སྟོང་པ་དང། མཚན་མ་དག་དང་བྲལ་བ་དང། ཉོན་མོངས་པ་མེད་པ་དང། ཞི་བ་དང། རབ་ཏུ་ཞི་བ་དང་ཉེ་བར་ཞི་བ་ནི་བྱང་ཆུབ་ཅེས་བྱའོ། །དེ་སྐད་ཅེས་
[048-355b6] སྨྲས་ནས་ཡང་འཇམ་དཔལ་གཞོན་ནུར་གྱུར་པས་བུ་མོ་དེ་ལ་འདི་སྐད་ཅེས་སྨྲས་སོ། །སྲིང་མོ། ཁྱོད་བྱང་ཆུབ་ཏུ་སེམས་སྐྱེད་ཅིག་དང་ངས་ཁྱོད་ལ་གོས་འདི་སྦྱིན་ནོ། །བུ་མོས་
[048-355b7] སྨྲས་པ༑ འཇམ་དཔལ། བྱང་ཆུབ་ཅེས་བགྱི་བ་དེ་གང་ལགས། འཇམ་དཔལ་གྱིས་སྨྲས་པ། སྲིང་མོ། ཁྱོད་ཉིད་བྱང་ཆུབ་ཡིན་ནོ། །བུ་མོས་སྨྲས་པ། འཇམ་དཔལ། ཁྱོད་ཀྱིས་


[048-356a0] [356A] 
[048-356a1] ༄༅། །གསུངས་བའི་དོན་དེ་བདག་གིས་མ་འཚལ་ན། ཇི་ལྟར་བདག་བྱང་ཆུབ་ལགས། འཇམ་དཔལ་གྱིས་སྨྲས་པ། སྲིང་མོ། དེ་བཞིན་གཤེགས་པ་དགྲ་བཅོམ་
[048-356a2] པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་ཞིག་བཞུགས་པ་དེ་འདི་སྐད་དུ། འདི་ལྟར་ལུས་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་
[048-356a3] མཉམ་པ་ཉིད་ཀྱིས་ལུས་མཉམ་པ་ཉིད་དོ་ཞེས་ཆོས་སྟོན་ཏེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། འདི་ཇི་སྙམ་དུ་སེམས་
[048-356a4] ཁྱོད་ཀྱི་ལུས་འདི་ལ་ཕུང་པོ་དང། ཁམས་དང། སྐྱེ་མཆེད་མངོན་པར་གྲུབ་པ་ཡོད་དམ། དེ་ནས་བུ་མོ་དེས་བསྟན་པ་འདི་ཐོས་ནས་དེ་སྔོན་གྱི་དགེ་བའི་རྩ་བའི་རྒྱུ་མཐུན་པས་ཆོས་ལ་
[048-356a5] སྣང་བ་སྐྱེས་པར་གྱུར་ཏེ། དེས་སྣང་བ་ཐོབ་ནས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། དེ་ནི་དེ་ལྟ་ལགས་ཏེ། བདག་གི་ལུས་འདི་ལ་ཕུང་
[048-356a6] པོ་དང། ཁམས་དང། སྐྱེ་མཆེད་དག་མངོན་པར་གྲུབ་ལགས་སོ། །འཇམ་དཔལ་གྱིས་སྨྲས་པ། སྲིང་མོ། འདི་ཇི་སྙམ་དུ་སེམས། གཟུགས་ལ་སེམས་པའམ། རྣམ་པར་
[048-356a7] ཤེས་པ་ཡོད་དམ། བུ་མོས་སྨྲས་པ། འཇམ་དཔལ། དེ་ནི་མ་མཆིས་སོ་།འཇམ་དཔལ་གྱིས་སྨྲས་པ། སྲིང་མོ། བྱང་ཆུབ་ཀྱང་མི་སེམས་ཤིང་རྣམ་པར་ཤེས་པ་མེད་དེ་


[048-356b0] [356B] 
[048-356b1] དེའི་ཕྱིར་གཟུགས་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་མཉམ་པ་ཉིད་ཀྱིས་གཟུགས་མཉམ་པ་ཉིད་དོ། །སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་
[048-356b2] ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། འདི་ཇི་སྙམ་དུ་སེམས། ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ་ལ་སེམས་པའམ། རྣམ་
[048-356b3] པར་ཤེས་པ་ཡོད་དམ། བུ་མོས་སྨྲས་པ། འཇམ་དཔལ། དེ་ནི། མ་མཆིས་སོ། །འཇམ་དཔལ་གྱིས་སྨྲས་པ། སྲིང་མོ། བྱང་ཆུབ་ཀྱང་མི་སེམས་ཤིང་རྣམ་པར་ཤེས་པ་
[048-356b4] མི་སེམས་སོ། །སྲིང་མོ། དེའི་ཕྱིར་རྣམ་པར་ཤེས་པ་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་མཉམ་པ་ཉིད་ཀྱིས་རྣམ་པར་ཤེས་པ་མཉམ་པ་ཉིད་དེ། སྲིང་
[048-356b5] མོ༑ དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་གཟུགས་ནང་ངམ། ཕྱི་རོལ་ལམ། གཉི་ག་མེད་པར་རམ། གཟུགས་འདི་
[048-356b6] སྔོན་པོ་འམ། སེར་པོའམ། དམར་པོའམ། དཀར་པོའམ། ལེ་རྒན་ནམ་ཤེལ་དང་དངུལ་གྱི་ཁ་དོག་གམ། ཡུལ་ན་གནས་པའམ། ཕྱོགས་ན་གནས་པ་ཞེས་བསྟན་པར་
[048-356b7] ནུས་སམ། བུ་མོས་སྨྲས་པ། འཇམ་དཔལ། དེ་ནི་མ་ལགས་སོ། །འཇམ་དཔལ་གྱིས་སྨྲས་པ། སྲིང་མོ། བྱང་ཆུབ་ཀྱང་ནང་ངམ། ཕྱི་རོལ་ལམ། གཉི་ག་མེད་པར་


[048-357a0] [357A] 
[048-357a1] ༄༅། །རམ༑ བྱང་ཆུབ་དེ་སྔོན་པོའམ། སེར་པོའམ། དམར་པོའམ་དཀར་པོའམ། ལེ་བརྒན་ནམ། ཤེལ་དང་དངུལ་གྱི་ཁ་དོག་གམ། ཡུལ་ན་གནས་
[048-357a2] པའམ༑ ཕྱོགས་ན་གནས་པ་ཞེས་བསྟན་པར་མི་ནུས་ཏེ། སྲིང་མོ། དེའི་ཕྱིར་གཟུགས་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ་།བྱང་ཆུབ་མཉམ་པ་ཉིད་ཀྱིས་གཟུགས་
[048-357a3] མཉམ་པ་ཉིད་དེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། དེ་བཞིན་དུ་ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་
[048-357a4] པར་ཤེས་པ་ནང་ངམ། ཕྱི་རོལ་ལམ། གཉི་ག་མེད་པར་རམ། རྣམ་པར་ཤེས་པ་འདི་སྔོན་པོའམ། སེར་པོའམ། དམར་པོའམ། དཀར་པོའམ་ལེ་བརྒན་ནམ། ཤེལ་དང་
[048-357a5] དངུལ་གྱི་ཁ་དོག་གམ། ཡུལ་ན་གནས་པའམ། ཕྱོགས་ན་གནས་པ་ཞེས་བསྟན་པར་ནུས་སམ། བུ་མོས་སྨྲས་པ། འཇམ་དཔལ། དེ་ནི་མ་ལགས་སོ་།འཇམ་དཔལ་
[048-357a6] གྱིས་སྨྲས་པ། སྲིང་མོ། བྱང་ཆུབ་ཀྱང་ནང་ངམ། ཕྱི་རོལ་ལམ། གཉི་ག་མེད་པར་རམ། བྱང་ཆུབ་དེ་སྔོན་པོའམ། སེར་པོའམ་དམར་པོའམ། དཀར་པོའམ། ལེ་བརྒན་
[048-357a7] ནམ༑ ཤེལ་དང་དངུལ་གྱི་ཁ་དོག་གམ། ཡུལ་ན་གནས་པའམ། ཕྱོགས་ན་གནས་པ་ཞེས་བསྟན་པར་མི་ནུས་ཏེ། སྲིང་མོ། དེའི་ཕྱིར་རྣམ་པར་ཤེས་པ་མཉམ་པ་ཉིད་ཀྱིས་


[048-357b0] [357B] 
[048-357b1] །བྱང་ཆུབ་མཉམ་པ་ཉིད་ཀྱིས་རྣམ་པར་ཤས་པ་མཉམ་པ་ཉིད་དེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ་།སྲིང་མོ་
[048-357b2] གཞན་ཡང་ཕུང་པོ་ལྔ་ནི་སྒྱུ་མ་ལྟ་བུ་སྟེ། ཡོད་པ་མ་ཡིན་པ་ཕྱིན་ཅི་ལོག་ནས་སྐྱེས་ཤིང་ཡོད་པ་མ་ཡིན་པ། ཕྱིན་ཅི་ལོག་གིས་ཐ་སྙད་བཏགས་པའོ། །སྲིང་མོ། བྱང་ཆུབ་ཀྱང་སྒྱུ་མ་
[048-357b3] ལྟ་བུ་སྟེ༑ ཡོད་པ་མ་ཡིན་པ་ཕྱིན་ཅི་ལོག་གིས་ཐ་སྙད་བཏགས་པ་སྟེ། སྲིང་མོ། དེའི་ཕྱིར་སྒྱུ་མ་མཉམ་པ་ཉིད་ཀྱིས་ཕུང་པོ་མཉམ་པ་ཉིད་དོ། །ཕུང་པོ་མཉམ་པ་ཉིད་ཀྱིས་སྒྱུ་མ་
[048-357b4] མཉམ་པ་ཉིད་དོ། །སྒྱུ་མ་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་མཉམ་པ་ཉིད་ཀྱིས་སྒྱུ་མ་མཉམ་པ་ཉིད་དེ་སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་
[048-357b5] བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་ཕུང་པོ་ལྔ་ནི། རྨི་ལམ་ལྟ་བུ་སྟེ། ཤིན་ཏུ་མངོན་པར་མ་གྲུབ་པའོ། །སྲིང་མོ། བྱང་ཆུབ་ཀྱང་རྨི་ལམ་གྱི་རང་བཞིན་ཡིན་པས་ཤིན་
[048-357b6] ཏུ་མངོན་པར་མ་གྲུབ་པ་སྟེ། སྲིང་མོ། དེའི་ཕྱིར་རྨི་ལམ་མཉམ་པ་ཉིད་ཀྱིས་ཕུང་པོ་མཉམ་པ་ཉིད་དོ། །ཕུང་པོ་མཉམ་པ་ཉིད་ཀྱིས་རྨི་ལམ་མཉམ་པ་ཉིད་དོ། །རྨི་ལམ་མཉམ་པ་ཉིད་
[048-357b7] ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་མཉམ་པ་ཉིད་ཀྱིས་རྨི་ལམ་མཉམ་པ་ཉིད་དེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ་


[048-358a0] [358A] 
[048-358a1] ༄༅། །གཞན་ཡང་ཕུང་པོ་ལྔ་ནི་སྨིག་རྒྱུ་ལྟ་བུ་སྟེ་འཁྲུལ་པའི་ལས་ཀྱིས་བསྐྱེད་པའོ། །སྲིང་མོ། བྱང་ཆུབ་ཀྱང་སྨིག་རྒྱུའི་རང་བཞིན་ཏེ། ལས་ཀྱི་རྣམ་པར་སྨིན་
[048-358a2] པ་མེད་པའོ། །སྲིང་མོ། དེའི་ཕྱིར་སྨིག་རྒྱུ་མཉམ་པ་ཉིད་ཀྱིས་ཕུང་པོ་མཉམ་པ་ཉིད་དོ། །ཕུང་པོ་མཉམ་པ་ཉིད་ཀྱིས་སྨིག་རྒྱུ་མཉམ་པ་ཉིད་དོ། །སྨིག་རྒྱུ་མཉམ་པ་ཉིད་ཀྱིས་བྱང་ཆུབ་
[048-358a3] མཉམ་པ་ཉིད་དོ། །བྱང་ཆུབ་མཉམ་པ་ཉིད་ཀྱིས་སྨིག་རྒྱུ་མཉམ་པ་ཉིད་དེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་
[048-358a4] ཕུང་པོ་ལྔ་ནི་གཟུགས་བརྙན་ལྟ་བུ་སྟེ། འཕོ་བ་མེད་པའོ་།སྲིང་མོ། བྱང་ཆུབ་ཀྱང་གཟུགས་བརྙན་གྱི་རང་བཞིན་ཏེ། འཕོ་བ་མེད་པའོ། །སྲིང་མོ། དེའི་ཕྱིར་གཟུགས་བརྙན་མཉམ་
[048-358a5] པ་ཉིད་ཀྱིས་ཕུང་པོ་མཉམ་པ་ཉིད་དོ། །ཕུང་པོ་མཉམ་པ་ཉིད་ཀྱིས་གཟུགས་བརྙན་མཉམ་པ་ཉིད་དོ། །གཟུགས་བརྙན་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་མཉམ་
[048-358a6] པ་ཉིད་ཀྱིས་གཟུགས་བརྙན་མཉམ་པ་ཉིད་དེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ་།སྲིང་མོ། གཞན་ཡང་ཕུང་པོ་ལྔ་ནི་མིང་ཙམ་སྟེ་
[048-358a7] མིང་དེའང་གཡོ་བ་མེད་པའོ། །སྲིང་མོ། བྱང་ཆུབ་ཀྱང་མིང་ཙམ་སྟེ། མིང་དེའང་གཡོ་བ་མེད་པའོ། །སྲིང་མོ། དེའི་ཕྱིར་གཡོ་བ་མེད་པ་མཉམ་པ་ཉིད་ཀྱིས་ཕུང་པོ་མཉམ་པ་ཉིད་དོ།།


[048-358b0] [358B] 
[048-358b1] དོ། །གཡོ་བ་མེད་པ་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དོ། །བྱང་ཆུབ་མཉམ་པ་ཉིད་ཀྱིས་གཡོ་བ་མེད་པ་མཉམ་པ་ཉིད་དེ་
[048-358b2] སྲིང་མོ༑ དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་ཕུང་པོ་རྣམས་ལ་བྱེད་པ་པོ་མེད་དེ། མ་བྱས་པའི་དོན་ནི་བྱང་ཆུབ་བོ། །ཕུང་པོ་རྣམས་
[048-358b3] ལ་ངོ་བོ་ཉིད་མེད་དེ། ངོ་བོ་ཉིད་མེད་པའི་དོན་ནི་བྱང་ཆུབ་བོ་།ཕུང་པོ་རྣམས་ལ་འབྱུང་བ་མེད་དེ། མ་བྱུང་བའི་དོན་ནི་བྱང་ཆུབ་བོ། །ཕུང་པོ་རྣམས་ལ་རྟག་པ་ཉིད་མེད་དེ། མི་རྟག་པའི་དོན་
[048-358b4] ནི་བྱང་ཆུབ་བོ། །ཕུང་པོ་རྣམས་ལ་བདེ་བ་ཉིད་མེད་དེ། སྡུག་བསྔལ་བའི་དོན་ནི་བྱང་ཆུབ་བོ། །ཕུང་པོ་རྣམས་ལ་སྡུག་པ་མེད་དེ། མི་སྡུག་པའི་དོན་ནི་བྱང་ཆུབ་བོ། །ཕུང་པོ་རྣམས་
[048-358b5] ལ་བདག་མེད་དེ། བདག་མེད་པའི་དོན་ནི་བྱང་ཆུབ་བོ། །སྲིང་མོ་གཞན་ཡང་ཕུང་པོ་རྣམས་ལ་མངོན་པར་གྲུབ་པ་མེད་དེ། མངོན་པར་མ་གྲུབ་པའི་དོན་ནི་བྱང་ཆུབ་བོ། །ཕུང་པོ་རྣམས་
[048-358b6] ནི་དབེན་པ་སྟེ། དབེན་པའི་དོན་ནི་བྱང་ཆུབ་བོ། །ཕུང་པོ་རྣམས་ལ་གཟུང་བ་མེད་དེ། གཟུང་བ་མེད་པའི་དོན་ནི་བྱང་ཆུབ་བོ་།ཕུང་པོ་རྣམས་ལ་གཞི་མེད་དེ། གཞི་མེད་པའི་དོན་ནི་
[048-358b7] བྱང་ཆུབ་བོ། །ཕུང་པོ་རྣམས་ལ་འོང་བ་དང་འགྲོ་བ་མེད་དེ་འོང་བ་དང་འགྲོ་བ་མེད་པའི་དོན་ནི་བྱང་ཆུབ་བོ། །ཕུང་པོ་རྣམས་ནི་ད་ལྟར་བྱུང་བ་ལ་མི་གནས་པ་སྟེ། ད་ལྟར་བྱུང་བ་ལ་


[048-359a0] [359A] 
[048-359a1] ༄༅། །མི་གནས་པའི་དོན་ནི་བྱང་ཆུབ་བོ། །སྲིང་མོ། གཞན་ཡང་ཕུང་པོ་རྣམས་ནི་འཕགས་པ་རྣམས་ཀྱི་ཐ་སྙད་ཡིན་པས་བྱང་ཆུབ་ཀྱང་འཕགས་པ་རྣམས་ཀྱི་
[048-359a2] ཐ་སྙད་དོ། །ཕུང་པོ་རྣམས་ནི་ཐ་སྙད་མེད་པའི་རང་བཞིན་ཅན་ཏེ། བྱང་ཆུབ་ཀྱང་ཐ་སྙད་མེད་པའོ། །ཕུང་པོ་ལྔའི་རང་བཞིན་གང་ཡིན་པ་དེ་ནི་དེ་བཞིན་གཤེགས་པས་ཐུགས་སུ་ཆུད་
[048-359a3] པའི་ཆོས་ཐམས་ཅད་ཀྱི་རང་བཞིན་ཏེ། དེ་ནི་བྱང་ཆུབ་ཅེས་བྱའོ། །སྲིང་མོ། དེ་ལྟར་ན། ཕུང་པོ་ལྔའི་རང་བཞིན་ནི་བྱང་ཆུབ་ཀྱི་རང་བཞིན་ནོ། །བྱང་ཆུབ་ཀྱི་རང་བཞིན་ནི་ཆོས་ཐམས་
[048-359a4] ཅད་ཀྱི་རང་བཞིན་ཏེ། སྲིང་མོ། ཕུང་པོ་ལྔའི་རང་བཞིན་གང་ཡིན་པ་དང། བྱང་ཆུབ་ཀྱི་རང་བཞིན་གང་ཡིན་པ་དེ་ནི་སེམས་ཅན་ཐམས་ཅད་ཀྱི་རང་བཞིན་ཡིན་ཏེ། སྲིང་མོ། དེའི་ཕྱིར་
[048-359a5] ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ་།སྲིང་མོ། གཞན་ཡང་ཕུང་པོ་རྟོགས་པ་གང་ཡིན་པ་དེ་ཉིད་བྱང་ཆུབ་ཡིན་ཏེ། ཕུང་པོ་མ་གཏོགས་པར་རྟོགས་པའང་མེད་
[048-359a6] ལ༑ བྱང་ཆུབ་མ་གཏོགས་པར་ཡང་རྟོགས་པ་མེད་པས་དེ་ལྟར་རྟོགས་པ་གང་ཡིན་པ་དེ་བྱང་ཆུབ་ཅེས་བྱ་སྟེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་
[048-359a7] སྨྲས་སོ༑ ༑སྲིང་མོ་རྣམ་གྲངས་འདིས་ཁྱོད་ཀྱིས་འདི་ལྟར་རིག་པར་བྱ་སྟེ། ཇི་ལྟར་སེམས་ཅན་ཐམས་ཅད་བྱང་ཆུབ་ཏུ་གཏོགས་པ་ལྟར་དེ་གཏོགས་པ་མེད་པར་བསྟན་པ་ནི་བྱང་


[048-359b0] [359B] 
[048-359b1] སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་ཁྱོད་ཀྱི་ལུས་འདི་ལ་སའི་ཁམས་དང། ཆུའི་ཁམས་དང། མེའི་ཁམས་
[048-359b2] དང། རླུང་གི་ཁམས་དང་ཁམས་བཞི་པོ་དག་མངོན་པར་གྲུབ་པ་དེ་ལ་སྲིང་མོ། སའི་ཁམས་ནི་བདག་མ་ཡིན། སེམས་ཅན་མ་ཡིན། སྲོག་མ་ཡིན། སྐྱེས་བུ་མ་ཡིན། གང་ཟག་མ་
[048-359b3] ཡིན་ནོ༑ ༑བྱང་ཆུབ་ཀྱང་བདག་མ་ཡིན། སེམས་ཅན་མ་ཡིན། སྲོག་མ་ཡིན། སྐྱེས་བུ་མ་ཡིན། གང་ཟག་མ་ཡིན་ནོ། །དེ་བཞིན་དུ་ཆུའི་ཁམས་དང། མེའི་ཁམས་དང། རླུང་གི་
[048-359b4] ཁམས་ཀྱང་བདག་མ་ཡིན། སེམས་ཅན་མ་ཡིན། སྲོག་མ་ཡིན། སྐྱེས་བུ་མ་ཡིན། གང་ཟག་མ་ཡིན་ནོ། །བྱང་ཆུབ་ཀྱང་བདག་མ་ཡིན། སེམས་ཅན་མ་ཡིན། སྲོག་མ་ཡིན། སྐྱེས་བུ་མ་
[048-359b5] ཡིན༑ གང་ཟག་མ་ཡིན་ནོ། །ཤིན་ཏུ་ནམ་མཁའ་དང་མཚུངས་པའི་ཕྱིར་སའི་ཁམས་དང་བྱང་ཆུབ་མཉམ་མོ། །ཤིན་ཏུ་མེད་པའི་ཕྱིར་ཆུའི་ཁམས་དང་བྱང་ཆུབ་མཉམ་མོ། །ཤིན་
[048-359b6] ཏུ་མི་གཡོ་བའི་ཕྱིར་མེའི་ཁམས་དང་བྱང་ཆུབ་མཉམ་མོ། །ཤིན་ཏུ་བསྟན་དུ་མེད་པའི་ཕྱིར་རླུང་གི་ཁམས་དང་བྱང་ཆུབ་མཉམ་མོ། །སྲིང་མོ། སའི་ཁམས་གང་ཡིན་པའི་ཁམས་དེ་
[048-359b7] ནི་དེ་བཞིན་གཤེགས་པས་མཁྱེན་ཏེ། མངོན་པར་རྫོགས་པར་ཐུགས་སུ་ཆུད་དོ། །སྲིང་མོ། ཆུའི་ཁམས་གང་ཡིན་པའི་ཁམས་དེ་ནི་དེ་བཞིན་གཤེགས་པས་མཁྱེན་ཏེ། མངོན་


[048-360a0] [360A] 
[048-360a1] ༄༅། །པར་རྫོགས་པར་ཐུགས་སུ་ཆུད་དོ། །སྲིང་མོ། མེའི་ཁམས་གང་ཡིན་པའི་ཁམས་དེ་ནི་དེ་བཞིན་གཤེགས་པས་མཁྱེན་ཏེ། མངོན་པར་རྫོགས་པར་
[048-360a2] ཐུགས་སུ་ཆུད་དོ། །སྲིང་མོ། རླུང་གི་ཁམས་གང་ཡིན་པའི་ཁམས་དེ་ནི་དེ་བཞིན་གཤེགས་པས་མཁྱེན་ཏེ། མངོན་པར་རྫོགས་པར་ཐུགས་སུ་ཆུད་དོ། །སྲིང་མོ། སའི་ཁམས་རྟོགས་
[048-360a3] པ་ནི་བྱང་ཆུབ་བོ། །སྲིང་མོ། དེ་བཞིན་དུ་ཆུའི་ཁམས་དང་མེའི་ཁམས་དང། རླུང་གི་ཁམས་རྟོགས་པ་ནི་བྱང་ཆུབ་སྟེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་
[048-360a4] ཞེས་སྨྲས་སོ། །སྲིང་མོ། སའི་ཁམས་ཀྱིས་ཆུའི་ཁམས་ཡང་དག་པར་མི་ཤེས་སོ། །ཆུའི་ཁམས་ཀྱིས་མེའི་ཁམས་ཡང་དག་པར་མི་ཤེས་སོ། །མེའི་ཁམས་ཀྱིས་རླུང་གི་ཁམས་ཡང་
[048-360a5] དག་པར་མི་ཤེས་སོ། །སྲིང་མོ། དེ་ལྟར་ན། ཁམས་ཀྱི་མིང་ཡོངས་སུ་ཤེས་པ་གང་ཡིན་པ་དེ་ནི་བྱང་ཆུབ་ཅེས་བྱ་སྟེ། སྲིང་མོ་དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་
[048-360a6] ཆུབ་བོ་ཞེས་སྨྲས་སོ། །སྲིང་མོ། གཞན་ཡང་གང་ཁྱོད་ཀྱི་ལུས་འདི་ལ་མིག་མངོན་པར་གྲུབ་པ་དང། དེ་བཞིན་དུ་རྣ་བ་དང། སྣ་དང། ལྕེ་དང། ལུས་དང། ཡིད་མངོན་པར་གྲུབ་པ་
[048-360a7] དེ་ལ་སྲིང་མོ། མིག་ནི་སྟོང་པ་སྟེ། མིག་སྟོང་པ་ཉིད་ཀྱི་རང་བཞིན་ནི་བྱང་ཆུབ་བོ། །རྣ་བ་ནི་སྟོང་པ་སྟེ། རྣ་བ་སྟོང་པ་ཉིད་ཀྱི་རང་བཞིན་ནི་བྱང་ཆུབ་བོ། །སྣ་ནི་སྟོང་པ་སྟེ། སྣ་སྟོང་


[048-360b0] [360B] 
[048-360b1] །ལྕེ་ནི་སྟོང་པ་སྟེ། ལྕེ་སྟོང་པ་ཉིད་ཀྱི་རང་བཞིན་ནི་བྱང་ཆུབ་བོ། །ལུས་ནི་སྟོང་པ་སྟེ། ལུས་སྟོང་པ་ཉིད་ཀྱི་རང་བཞིན་ནི་བྱང་ཆུབ་བོ་།ཡིད་ནི་སྟོང་
[048-360b2] པ་སྟེ༑ ཡིད་སྟོང་པ་ཉིད་ཀྱི་རང་བཞིན་ནི་བྱང་ཆུབ་བོ། །སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་མིག་སྟོང་པ་ཉིད་གང་ཡིན་པ་དེ་ནི་
[048-360b3] གཟུགས་སུ་འདོགས་པར་མི་བྱེད་དོ། །གཟུགས་སྟོང་པའི་གཟུགས་ཀྱི་ངོ་བོ་ཉིད་ནི་བྱང་ཆུབ་བོ། །རྣ་བ་དང། སྣ་དང། ལྕེ་དང། ལུས་དང། ཡིད་སྟོང་པ་ཉིད་གང་ཡིན་པ་དེ་ནི་ཆོས་སུ་འདོགས་
[048-360b4] པར་མི་བྱེད་དོ། །ཆོས་སྟོང་པའི་ཆོས་ཀྱི་ངོ་བོ་ཉིད་ནི་བྱང་ཆུབ་སྟེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། མིག་ནི་གཟུགས་མི་ལེན་
[048-360b5] ཏེ༑ བྱང་ཆུབ་ཀྱང་གཟུགས་མི་ལེན་ཏོ། །རྣ་བ་ནི་སྒྲ་མི་ལེན་ཏེ་བྱང་ཆུབ་ཀྱང་སྒྲ་མི་ལེན་ཏོ། །སྣ་ནི་དྲི་མི་ལེན་ཏེ། བྱང་ཆུབ་ཀྱང་དྲི་མི་ལེན་ཏོ། །ལྕེ་ནི་རོ་མི་ལེན་ཏེ། བྱང་ཆུབ་ཀྱང་རོ་མི་ལེན་
[048-360b6] ཏེ༑ ༑ལུས་ནི་རེག་བྱ་མི་ལེན་ཏེ། བྱང་ཆུབ་ཀྱང་རེག་བྱ་མི་ལེན་ཏོ། །ཡིད་ནི་ཆོས་མི་ལེན་ཏེ། བྱང་ཆུབ་ཀྱང་ཆོས་མི་ལེན་ཏོ་།སྲིང་མོ། དེ་ཅིའི་ཕྱིར་ཞེ་ན། མིག་གཟུགས་དང་བྲལ་བ་ནི་བྱང་
[048-360b7] ཆུབ་བོ༑ ༑ཡིད་ཆོས་དང་བྲལ་བའི་བར་དུའང་བྱང་ཆུབ་ཡིན་པའི་ཕྱིར་རོ། །སྲིང་མོ། དེ་ལྟར་ན། མིག་གི་རྣམ་པར་ཤེས་པའི་ཁམས་གང་ཡིན་པ་དེ་ནི་གཟུགས་ཀྱི་ཁམས་དང་མཚམས་


[048-361a0] [361A] 
[048-361a1] ༄༅། །སྦྱོར་བ་མེད་དེ། མིག་གི་རྣམ་པར་ཤེས་པའི་ཁམས་དང་གཟུགས་ཀྱི་ཁམས་སུ་བྲལ་བ་ནི་བྱང་ཆུབ་བོ། །རྣ་བའི་རྣམ་པར་ཤེས་པའི་ཁམས་གང་
[048-361a2] ཡིན་པ་དེ་ནི་སྒྲའི་ཁམས་དང་མཚམས་སྦྱོར་བ་མེད་དེ། རྣ་བའི་རྣམ་པར་ཤེས་པའི་ཁམས་དང། སྒྲའི་ཁམས་སུ་བྲལ་བ་ནི་བྱང་ཆུབ་བོ། །སྣའི་རྣམ་པར་ཤེས་པའི་ཁམས་
[048-361a3] གང་ཡིན་པ་དེ་ནི་དྲིའི་ཁམས་དང་མཚམས་སྦྱོར་བ་མེད་དེ། སྣའི་རྣམ་པར་ཤེས་པའི་ཁམས་དང། དྲིའི་ཁམས་སུ་བྲལ་བ་ནི་བྱང་ཆུབ་བོ། །ལྕེའི་རྣམ་པར་ཤེས་པའི་ཁམས་
[048-361a4] གང་ཡིན་པ་དེ་ནི་རོའི་ཁམས་དང་མཚམས་སྦྱོར་བ་མེད་དེ། ལྕེའི་རྣམ་པར་ཤེས་པའི་ཁམས་དང། རོའི་ཁམས་སུ་བྲལ་བ་ནི་བྱང་ཆུབ་བོ། །ལུས་ཀྱི་རྣམ་པར་ཤེས་པའི་ཁམས་
[048-361a5] གང་ཡིན་པ་དེ་ནི་རེག་བྱའི་ཁམས་དང་མཚམས་སྦྱོར་བ་མེད་དེ་ལུས་ཀྱི་རྣམ་པར་ཤེས་པའི་ཁམས་དང། རེག་བྱའི་ཁམས་སུ་བྲལ་བ་ནི་བྱང་ཆུབ་བོ། །ཡིད་ཀྱི་རྣམ་པར་
[048-361a6] ཤེས་པའི་ཁམས་གང་ཡིན་པ་དེ་ནི། ཆོས་ཀྱི་ཁམས་དང་མཚམས་སྦྱོར་བ་མེད་དེ། ཡིད་ཀྱི་རྣམ་པར་ཤེས་པའི་ཁམས་དང། ཆོས་ཀྱི་ཁམས་སུ་བྲལ་བ་ནི་བྱང་ཆུབ་སྟེ། སྲིང་
[048-361a7] མོ༑ དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། དེ་ལྟར་ན། བྱང་ཆུབ་དང། མིག་གི་རྣམ་པར་ཤེས་པའི་ཁམས་དེ་ནི་གཉིས་སུ་མེད་དེ་གཉིས་


[048-361b0] [361B] 
[048-361b1] །བྱང་ཆུབ་དང། གཟུགས་ཀྱི་ཁམས་དེ་ནི་གཉིས་སུ་མེད་དེ་གཉིས་སུ་དབྱེར་མེད་དོ། །བྱང་ཆུབ་དང། མིག་གི་རྣམ་པར་ཤེས་པའི་ཁམས་དེ་ནི་གཉིས་སུ་མེད་དེ་
[048-361b2] གཉིས་སུ་དབྱེར་མེད་དོ། །བྱང་ཆུབ་དང། ཡིད་ཀྱི་ཁམས་ཀྱི་བར་དེ་ནི་གཉིས་སུ་མེད་དེ་གཉིས་སུ་དབྱེར་མེད་དོ། །བྱང་ཆུབ་དང། ཆོས་ཀྱི་ཁམས་དེ་ནི་གཉིས་སུ་མེད་དེ་གཉིས་སུ་
[048-361b3] དབྱེར་མེད་དོ། །བྱང་ཆུབ་དང། ཡིད་ཀྱི་རྣམ་པར་ཤེས་པའི་ཁམས་དེ་ནི་གཉིས་སུ་མེད་དེ་གཉིས་སུ་དབྱེར་མེད་དོ། །སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་
[048-361b4] སྨྲས་སོ༑ ༑སྲིང་མོ། གཞན་ཡང་མིག་རྟོགས་པ་ནི་བྱང་ཆུབ་བོ་།དེ་བཞིན་དུ་རྣ་བ་དང། སྣ་དང། ལྕེ་དང། ལུས་དང། ཡིད་རྟོགས་པ་ནི་བྱང་ཆུབ་བོ། །མིག་གི་རང་བཞིན་ནི་སྟོང་པ་
[048-361b5] པ་སྟེ༑ རང་བཞིན་སྟོང་པ་དེ་ནི་བྱང་ཆུབ་བོ། །དེ་བཞིན་དུ་རྣ་བ་དང། སྣ་དང། ལྕེ་དང། ལུས་དང། ཡིད་ཀྱི་རང་བཞིན་ནི་སྟོང་པ་སྟེ། རང་བཞིན་སྟོང་པ་དེ་ནི་བྱང་ཆུབ་བོ། །སྲིང་མོ།།
[048-361b6] མིག་གི་རང་བཞིན་ནི་མ་ཆགས། མི་སྡང། མ་རྨོངས་པ་སྟེ། འདོད་ཆགས་དང། ཞེ་སྡང་དང། གཏི་མུག་དང་བྲལ་བ་ནི་བྱང་ཆུབ་བོ། །རྣ་བ་དང། སྣ་དང། ལྕེ་དང། ལུས་དང། ཡིད་
[048-361b7] ཀྱི་རང་བཞིན་ནི་མ་ཆགས་པ། མི་སྡང་བ། མ་རྨོངས་པ་སྟེ་འདོད་ཆགས་དང། ཞེ་སྡང་དང། གཏི་མུག་དང་བྲལ་བ་ནི་བྱང་ཆུབ་བོ། །སྲིང་མོ། མིག་ནི་བདག་པོ་མེད་པ། བདག་


[048-362a0] [362A] 
[048-362a1] ༄༅། །གི་མེད་པ། ཡོངས་སུ་འཛིན་པ་མེད་པ་སྟེ། བྱང་ཆུབ་ཀྱང་བདག་པོ་མེད་པ། བདག་གི་མེད་པ། ཡོངས་སུ་འཛིན་པ་མེད་པའོ་།དེ་བཞིན་དུ་རྣ་བ་དང། སྣ་
[048-362a2] དང། ལྕེ་དང། ལུས་དང། ཡིད་ཀྱང་བདག་པོ་མེད་པ། བདག་གི་མེད་པ། ཡོངས་སུ་འཛིན་པ་མེད་པ་སྟེ། བྱང་ཆུབ་ཀྱང་བདག་པོ་མེད་པ། བདག་གི་མེད་པ། ཡོངས་སུ་འཛིན་པ་
[048-362a3] མེད་པའོ། །སྲིང་མོ། མིག་ནི་སྐྱེས་པའི་ཆོས་དང་མཚུངས་པར་ལྡན་པའང་མ་ཡིན། བུད་མེད་ཀྱི་ཆོས་དང་མཚུངས་པར་ལྡན་པའང་མ་ཡིན་ནོ། །སྲིང་མོ། བྱང་ཆུབ་ཀྱང་སྐྱེས་པའི་
[048-362a4] ཆོས་དང་མཚུངས་པར་ལྡན་པའང་མ་ཡིན། བུད་མེད་ཀྱི་ཆོས་དང་མཚུངས་པར་ལྡན་པའང་མ་ཡིན་ནོ། །སྲིང་མོ། དེ་བཞིན་དུ་རྣ་བ་དང། སྣ་དང། ལྕེ་དང། ལུས་དང། ཡིད་ཀྱང་
[048-362a5] སྐྱེས་པའི་ཆོས་དང་མཚུངས་པར་ལྡན་པའང་མ་ཡིན། བུད་མེད་ཀྱི་ཆོས་དང་མཚུངས་པར་ལྡན་པའང་མ་ཡིན་ནོ། །སྲིང་མོ། བྱང་ཆུབ་ཀྱང་སྐྱེས་པའི་ཆོས་དང་མཚུངས་པར་ལྡན་པའང་
[048-362a6] མ་ཡིན༑ བུད་མེད་ཀྱི་ཆོས་དང་མཚུངས་པར་ལྡན་པའང་མ་ཡིན་ནོ་།སྲིང་མོ། མིག་ནི་སྐྱེས་པའང་མ་ཡིན། བུད་མེད་ཀྱང་མ་ཡིན་ནོ་།སྲིང་མོ། བྱང་ཆུབ་ཀྱང་སྐྱེས་པའང་མ་ཡིན་
[048-362a7] བུད་མེད་ཀྱང་མ་ཡིན་ནོ། །སྲིང་མོ། ཡིད་ཀྱི་བར་དུའང་སྐྱེས་པའང་མ་ཡིན། བུད་མེད་ཀྱང་མ་ཡིན་ནོ། །སྲིང་མོ། བྱང་ཆུབ་ཀྱང་སྐྱེས་པའང་མ་ཡིན། བུད་མེད་ཀྱང་མ་ཡིན་ནོ། །སྲིང་མོ་


[048-362b0] [362B] 
[048-362b1] སུ་ཆུད་དེ། དེ་བཞིན་ཉིད་རྟོགས་པ་ནི་བྱང་ཆུབ་བོ། །ཡིད་ཀྱི་དེ་བཞིན་ཉིད་ཀྱི་བར་དུའང་དེ་བཞིན་གཤེགས་པས་ཐུགས་སུ་
[048-362b2] ཆུད་དེ༑ དེ་བཞིན་ཉིད་རྟོགས་པ་ནི་བྱང་ཆུབ་བོ། །སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །སྲིང་མོ། གཞན་ཡང་ཁྱོད་ཀྱི་ལུས་འདི་ནི་བདག་མ་
[048-362b3] ཡིན༑ སེམས་ཅན་མ་ཡིན། སྲོག་མ་ཡིན། སྐྱེས་བུ་མ་ཡིན། གང་ཟག་མ་ཡིན། ཤེད་ལས་སྐྱེས་པ་མ་ཡིན། ཤེད་བུ་མ་ཡིན། བྱེད་པ་པོ་མ་ཡིན་ཚོར་བ་པོ་མ་ཡིན། ཤེས་པ་པོ་
[048-362b4] མ་ཡིན༑ མཐོང་བ་པོ་མ་ཡིན། ཉན་པ་པོ་མ་ཡིན། སྣོམ་པ་བོ་མ་ཡིན། ཟ་བ་པོ་མ་ཡིན། རེག་པ་པོ་མ་ཡིན། རྣམ་པར་ཤེས་པ་པོ་མ་ཡིན་ནོ། །སྲིང་མོ། བྱང་ཆུབ་ཀྱང་བདག་མ་ཡིན་
[048-362b5] སེམས་ཅན་མ་ཡིན། སྲོག་མ་ཡིན། གསོ་བ་མ་ཡིན། གང་ཟག་མ་ཡིན་བདག་གི་མ་ཡིན། ཡོངས་སུ་འཛིན་པ་མ་ཡིན། བྱས་པ་མ་ཡིན། ཚོར་བ་མ་ཡིན། གཟུགས་མ་ཡིན། སྒྲ་
[048-362b6] མ་ཡིན༑ དྲི་མ་ཡིན། རོ་མ་ཡིན། རེག་མ་ཡིན། རྣམ་པར་རེག་པ་མ་ཡིན་ཏེ། སྲིང་མོ། དེ་ལྟ་བས་ན། ཆོས་ཐམས་ཅད་མཉམ་པ་ཉིད་ནི་བྱང་ཆུབ་ཅེས་བྱའོ། །སྲིང་མོ། གང་ཡང་ཁྱོད་
[048-362b7] ཀྱི་ལུས་ནི་གཡོ་བ་མེད་པ། བྱེད་པ་མེད་པ། རྟག་པ་མེད་པ་སྟེ་རྩྭ་དང། ཤིང་དང། ཤིང་ལྗོན་པ་དང། རྩིག་པའི་ཚོགས་རྣམས་དང་ཁྱད་པར་མེད་ཅིང་ཐ་དད་དུ་དབྱེར་མེད་དོ། །སྲིང་


[048-363a0] [363A] 
[048-363a1] ༄༅། །མོ༑ གང་ཡང་ནང་གི་སའི་ཁམས་དང། ཕྱི་རོལ་གྱི་སའི་ཁམས་ནི་གཉིས་སུ་མེད་ཅིང་གཉིས་སུ་དབྱེར་མེད་དེ། འདི་ལྟར་མཚན་ཉིད་མེད་པར་མཚན་
[048-363a2] ཉིད་གཅིག་པར་དེ་བཞིན་གཤེགས་པས་ཤེས་རབ་དང། ཡེ་ཤེས་ཀྱིས་མངོན་པར་རྫོགས་པར་ཐུགས་སུ་ཆུད་དེ། སྲིང་མོ། དེའི་ཕྱིར་ངས་ཁྱོད་ལ་འདི་སྐད་དུ་ཁྱོད་ཉིད་བྱང་ཆུབ་བོ་
[048-363a3] ཞེས་སྨྲས་སོ། །སྲིང་མོ། གཞན་ཡང་སེམས་དང། ཡིད་དང། རྣམ་པར་ཤེས་པའི་རྣམ་པར་རིག་པ་གང་གིས་སེམས་པ་དང། རྣམ་པར་ཤེས་པའི་སེམས་དང། ཡིད་དང། རྣམ་
[048-363a4] པར་ཤེས་པའི་རྣམ་པར་རིག་པ་དེ་ནི་སྐྲ་ལ་གནས་པ་མ་ཡིན། སྤུ་ལ་གནས་པ་མ་ཡིན། ཤ་མདོག་ལ་གནས་པ་མ་ཡིན། པགས་པ་ལ་གནས་པ་མ་ཡིན། ཤ་ལ་གནས་པ་མ་ཡིན་
[048-363a5] ཁྲག་ལ་གནས་པ་མ་ཡིན། རུས་པ་ལ་གནས་པ་མ་ཡིན། ཆུ་བ་ལ་གནས་པ་མ་ཡིན། རྐང་ལ་གནས་པ་མ་ཡིན། ནང་ལ་གནས་པ་མ་ཡིན། ཕྱི་རོལ་ལ་གནས་པ་མ་ཡིན། གཉིས་ཀ་མེད་
[048-363a6] པ་ལ་གནས་པ་མ་ཡིན། མིག་ལ་གནས་པ་མ་ཡིན། རྣ་བ་ལ་གནས་པ་མ་ཡིན། སྣ་ལ་གནས་པ་མ་ཡིན། ལྕེ་ལ་གནས་པ་མ་ཡིན། ལུས་ལ་གནས་པ་མ་ཡིན། ཡིད་ལ་གནས་པ་མ་
[048-363a7] ཡིན་ཏེ༑ གནས་པ་མ་ཡིན། མི་གནས་པ་མ་ཡིན། རྒྱུན་ཆད་པ་མ་ཡིན་ཡུལ་ན་གནས་པ་མ་ཡིན། ཕྱོགས་ན་གནས་པ་མ་ཡིན། གཟུགས་མེད་པ་བསྟན་དུ་མེད་པ། རྣམ་པར་རིག་


[048-363b0] [363B] 
[048-363b1] གཟུང་བ་མེད་པ། འདྲེ་བ་མེད་པ། གཞི་མེད་པ་དག་པ། གཙང་བ། འོད་གསལ་བ་སྟེ། སེམས་དང། ཡིད་ཀྱི་རྣམ་པར་རིག་པ་དེ་ནི་ཀུན་ནས་ཉོན་མོངས་པ་མེད་པ། རྣམ་
[048-363b2] པར་བྱང་བ་མེད་པ་སྟེ། དེ་ནི་རང་བཞིན་གྱིས་རྣམ་པར་དག་ཅིང་འོད་གསལ་ལ་ལུས་མེད་པའི་ཕྱིར་ཀུན་ནས་ཉོན་མོངས་པ་མེད་ཅིང་རྣམ་པར་བྱང་བ་མེད་དོ། །སྲིང་མོ། དེ་ལྟར་ན། ཕུང་
[048-363b3] པོ་དང། ཁམས་དང། སྐྱེ་མཆེད་ཀྱི་རང་བཞིན་ནི་བྱང་ཆུབ་བོ་།བྱང་ཆུབ་ཀྱི་རང་བཞིན་ཡང་ཕུང་པོ་དང། ཁམས་དང། སྐྱེ་མཆེད་རྣམས་སོ། །སྲིང་མོ། ཁྱེད་ཀྱི་ལུས་འདི་ལ་ཕུང་པོ་
[048-363b4] དང། ཁམས་དང། སྐྱེ་མཆེད་གང་དག་མངོན་པར་གྲུབ་པ་དེ་དག་ནི་བྱང་ཆུབ་སྟེ། བྱང་ཆུབ་གཞན་མ་ཡིན་ནོ། །དེ་ཅིའི་ཕྱིར་ཞེ་ན། བྱང་ཆུབ་ནི་ཕུང་པོ་དང། ཁམས་དང། སྐྱེ་མཆེད་
[048-363b5] རྣམས་ལས་གཞན་པ་མ་ཡིན་ཏེ། དེ་དག་ཉིད་བྱང་ཆུབ་ཡིན་པས་ཆོས་ཐམས་ཅད་མཉམ་པ་ཉིད་དུ་རྟོགས་པས་ནི་བྱང་ཆུབ་ཡིན་པའི་ཕྱིར་རོ། །སྲིང་མོ། དེའི་ཕྱིར་ངས་ཁྱོད་ལ་འདི་སྐད་
[048-363b6] དུ་ཁྱོད་ཉིད་བྱང་ཆུབ་བོ་ཞེས་སྨྲས་སོ། །འཇམ་དཔལ་གཞོན་ནུར་གྱུར་པས་བསྟན་པ་འདི་བཤད་པ་ན་ནམ་མཁའི་དཀྱིལ་ན་གནས་པའི་ལྷའི་བུ་ལྔ་འབུམ་གྱིས་བླ་ན་མེད་པ་ཡང་དག་
[048-363b7] པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །གང་དག་སྨད་ཚོང་མའི་བུ་མོ་གསེར་མཆོག་འོད་དཔལ་གྱི་ཕྱི་བཞིན་འབྲང་བའི་སྐྱེས་པ་དང། བུད་མེད་དང། ཁྱེའུ་དང། བུ་མོ་རྣམས་


[048-364a0] [364A] 
[048-364a1] ༄༅། །ལས་སྲོག་ཆགས་ཉིས་བརྒྱས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ལྷ་དང་མི་དྲུག་ཅུ་ནི་ཆོས་རྣམས་ལ་ཆོས་ཀྱི་
[048-364a2] མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་སྨད་ཚོང་མའི་བུ་མོ་གསེར་མཆོག་འོད་དཔལ་ཡང་ཚིམ་ཞིང་མགུ་ལ་ཡིད་རངས་ཏེ་རབ་ཏུ་དགའ་ནས་དགའ་བ་དང། ཡིད་བདེ་
[048-364a3] བ་སྐྱེས་ཏེ་ཡན་ལག་ལྔས་ཕྱག་འཚལ་ནས་འཇམ་དཔལ་གཞོན་ནུར་གྱུར་པའི་རྐང་པ་གཉིས་ལ་གཏུགས་ཏེ་སངས་རྒྱས་དང། ཆོས་དང་དགེ་འདུན་ལ་སྐྱབས་སུ་སོང་ནས་ཚངས་
[048-364a4] པར་སྤྱད་པ་དང། བསླབ་པའི་གཞི་རྣམས་ཡང་དག་པར་བླངས་ཏེ་ལྷག་པའི་བསམ་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ནས་འདི་སྐད་ཅེས་སྨྲས་
[048-364a5] སོ༑ ༑འཇམ་དཔལ། བདག་ཀྱང་ཁྱོད་ཀྱིས་རྗེས་སུ་བསྟན་པ་དང། སེམས་ཅན་ཐམས་ཅད་ལ་སྙིང་བརྩེ་བ་དང། སྙིང་རྗེས་སངས་རྒྱས་ཀྱི་གདུང་མི་གཅད་པ་དང། ཆོས་ཀྱི་གདུང་མི་
[048-364a6] གཅད་པ་དང། དགེ་འདུན་གྱི་གདུང་མི་གཅད་པའི་སླད་དུ་ཁྱོད་ཀྱིས་བསྟན་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དེར་སེམས་བསྐྱེད་པར་བགྱིའོ། །དེ་བཞིན་དུ་ཆོས་རྟོགས་པར་
[048-364a7] བགྱི་བའི་སླད་དུ་སེམས་ཅན་ཐམས་ཅད་ལ་ཆོས་བསྟན་པར་ཡང་བགྱིའོ། །ཉེས་པར་བགྱིས་པའི་ལས་ཀྱི་སྒྲིབ་པ་ཡོངས་སུ་སྦྱང་བའི་སླད་དུ་ནོངས་པ་ལ་ནོངས་པར་བཤགས་པར་བགྱིའོ། །


[048-364b0] [364B] 
[048-364b1] ནས་ཚུལ་བཞིན་མ་ལགས་པ་ཡིད་ལ་བགྱིད་པ་སྔོན་དུ་འགྲོ་བ་དང་ཕྱིན་ཅི་ལོག་གི་དབང་དུ་མཆིས་པ་དང། རང་གི་ལུས་ལ་མངོན་
[048-364b2] པར་ཞེན་པས་འདོད་ཆགས་ཀྱི་སྦྱོར་བ་དང་ལྡན་པའི་སེམས་ཅན་རྣམས་ཀྱིས་ནི་ཆོས་རྣམས་ཀྱི་རང་བཞིན་ཉིད་མ་གཏོགས་སོ། །འཇམ་དཔལ། དེ་ལྟ་ལགས་མོད་ཀྱི་འོན་ཀྱང་གང་དག་
[048-364b3] འདོད་ཆགས་ཀྱི་སྦྱོར་བ་དང་ལྡན་པའི་སེམས་ཅན་དེ་དག་ཀྱང་ཆོས་རྣམས་ཀྱི་ཆོས་ཉིད་འདི་ཅི་འདྲ་བ་དེ་ཉིད་དང་ལྡན་ནོ། །བྱང་ཆུབ་སེམས་དཔའ་རྣམས་ནི་ལྡན་པའི་ཆོས་འདི་ལ་སློབ་ཅིང་
[048-364b4] བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །དེ་ཅིའི་སླད་དུ་ཞེ་ན། འཇམ་དཔལ། ཉོན་མོངས་པ་རྣམས་ནི་ཇི་ལྟར་མཆིས་པ་མ་ལགས་པ་ལ་ཀུན་བཏགས་པ་ལས་
[048-364b5] འབྱུང་བར་དེ་ལྟར་ཀུན་བཏགས་པ་ཡོངས་སུ་རྟོགས་ན་འགག་པར་འགྱུར་བས་གསོག་དང་འདྲ་བའི་སླད་དུའོ། །འཇམ་དཔལ། ཇི་ལྟར་ཁྱོད་ཀྱིས་གསུངས་པའི་དོན་བདག་གིས་འཚལ་བ་ལྟར་
[048-364b6] ན༑ ཉོན་མོངས་པ་རྣམས་ནི་རང་བཞིན་མ་མཆིས་ཤིང་བྱུང་བ་མ་མཆིས་པས་སྤྲིན་གྱི་ཚོགས་དང་འདྲའོ། །ཉོན་མོངས་པ་རྣམས་ནི་སྐད་ཅིག་ལ་འཇིག་ཅིང་འཇུ་སྟེ། ཆུའི་ཆུ་བུར་དང་འདྲའོ།།
[048-364b7] ཉོན་མོངས་པ་རྣམས་ནི་ཤིན་ཏུ་མངོན་པར་གྲུབ་པ་མ་མཆིས་པ་སྟེ་རླུང་དང་འདྲའོ། །ཉོན་མོངས་པ་རྣམས་ནི་ཡུལ་ཐམས་ཅད་ལས་ཡང་དག་པར་འདས་པ་སྟེ། ནམ་མཁའི་རི་མོ་དང་


[048-365a0] [365A] 
[048-365a1] ༄༅། །འདྲའོ༑ ༑ཉོན་མོངས་པ་རྣམས་ནི་རིང་དུ་མི་གནས་པས་ཆུའི་རི་མོ་དང་འདྲའོ། །ཉོན་མོངས་པ་རྣམས་ནི་ཚུལ་བཞིན་མ་ལགས་པ་ཡིད་ལ་བགྱིད་པའི་འཇུག་
[048-365a2] པ་ལས་འབྱུང་བ་སྟེ། གནོད་སྦྱིན་དང་འབྱུང་པོ་འདྲའོ། །ཉོན་མོངས་པ་རྣམས་ནི་མ་མཆིས་པ་ལ་ཕྱིན་ཅི་ལོག་ཏུ་མཐོང་བ་ལས་བྱུང་བ་སྟེ། སྤྲིན་མར་དང་འདྲའོ། །ཉོན་མོངས་པ་
[048-365a3] རྣམས་ནི་ཀུན་བཏགས་པ་ལས་བྱུང་བ་སྟེ། ཡང་དག་པ་མ་ལགས་པའོ་།ཉོན་མོངས་པ་རྣམས་ནི་བར་འཛིན་པས་ལྷག་པར་ཆགས་པ་དང་འབྲེལ་བའོ། །ཉོན་མོངས་པ་རྣམས་
[048-365a4] ནི་བདག་གིར་འཛིན་པས་དངོས་པོ་ཡོངས་སུ་འཛིན་པའོ། །ཉོན་མོངས་པ་རྣམས་ནི་ལོག་པར་བསྐྱེད་པས་གློ་བུར་དུ་བྱུང་བའོ། །ཉོན་མོངས་པ་རྣམས་ནི་རྣམ་པར་རྟོག་པ་ལས་བྱུང་
[048-365a5] བས་མཚན་མའི་རྗེས་སུ་འབྲང་བ་དང་འདྲའོ། །ཉོན་མོངས་པ་རྣམས་ནི་ཁམས་སྣ་ཚོགས་ལ་མི་དཔྱོད་པའི་ཚུལ་གྱིས་བསྐྱེད་པ་སྟེ། སོ་སོར་མི་རྟོག་པའོ། །ཉོན་མོངས་པ་རྣམས་ནི་
[048-365a6] སེམས་དང་རྗེས་སུ་མཐུན་པས་བསྐྱེད་པ་སྟེ། ངེས་པར་མི་སེམས་པའོ་།ཉོན་མོངས་པ་རྣམས་ནི་བདག་དང་གཞན་ལ་མངོན་པར་ཞེན་པ་ལས་བྱུང་བ་སྟེ། ཡིད་ཆེས་པར་མི་བགྱི་བའོ། །
[048-365a7] ཉོན་མོངས་པ་རྣམས་ནི་ཕུང་པོ་དག་ལེན་པའོ། །ཉོན་མོངས་པ་རྣམས་ནི་ཁམས་རྣམས་ལ་རིལ་པོར་འཛིན་པའོ། །ཉོན་མོངས་པ་རྣམས་ནི་སྐྱེ་མཆེད་རྣམས་གསོག་པའོ། །ཉོན་མོངས་


[048-365b0] [365B] 
[048-365b1] །ཉོན་མོངས་པ་རྣམས་ནི་ཚུལ་བཞིན་མ་ལགས་པ་ཡིད་ལ་བགྱིད་པ་དག་མི་རྟོགས་པའོ། །འཇམ་དཔལ། དེ་ལྟ་ལགས་མོད་ཀྱི། འོན་
[048-365b2] ཀྱང་ཉོན་མོངས་པ་རྣམས་ནི་བྱང་ཆུབ་ཀྱི་ཕུར་བུའི་གཞི་ལགས་སོ། །དེ་ཅིའི་སླད་དུ་ཞེ་ན། བྱང་ཆུབ་ནི་གཡོ་བ་མ་མཆིས་པའི་སླད་དུའོ། །ཉོན་མོངས་པ་རྣམས་ནི་བྱང་ཆུབ་ཀྱི་ས་བོན་ཏེ། ཉོན་
[048-365b3] མོངས་པ་རྟོགས་པ་ཉིད་བྱང་ཆུབ་ལགས་སོ། །ཉོན་མོངས་པ་རྣམས་ནི་བྱང་ཆུབ་རྡོ་རྗེའི་གཞི་ལགས་སོ། །དེ་ཅིའི་སླད་དུ་ཞེ་ན་ཆོས་ཀྱི་དབྱིངས་དབྱེར་མ་མཆིས་པའི་ཚུལ་གྱིས་བྱང་ཆུབ་ནི་ཉོན་
[048-365b4] མོངས་པ་རྣམས་ཀྱིས་མི་ཕྱེད་པའི་སླད་དུའོ། །འཇམ་དཔལ། ཉོན་མོངས་པ་རྣམས་མཐོང་བ་ནི་བྱང་ཆུབ་སྟེ། བྱང་ཆུབ་ནི་ཡུལ་ཐམས་ཅད་ཀྱི་རྗེས་སུ་སོང་བའོ། །འཇམ་དཔལ། ཇི་ལྟར་བྱང་
[048-365b5] ཆུབ་རྣམ་པར་གནས་པ་མ་མཆིས་པ་དེ་ལྟར་ཉོན་མོངས་པ་རྣམས་ཀྱང་རྣམ་པར་གནས་པ་མ་མཆིས་པ་སྟེ། སྐྱེས་ནས་འཇིག་ཅིང་འཇུབས་མི་གནས་པའོ། །འཇམ་དཔལ། ཉོན་མོངས་པ་
[048-365b6] རྣམས་ནི་སེམས་ཀྱི་རང་བཞིན་ལགས་སོ། །དེ་ཅིའི་སླད་དུ་ཞེ་ན་འཇམ་དཔལ། སེམས་འདི་ནི་ཆགས་པའམ། སྡང་བའམ། རྨོངས་པ་ཞེས་སེམས་ཀྱི་རང་བཞིན་བསྟན་པར་མི་ནུས་
[048-365b7] ཏེ༑ འཇམ་དཔལ། ཇི་ལྟར་སེམས་བསྟན་པར་མི་ནུས་པ་དེ་བཞིན་དུ་ཉོན་མོངས་པ་རྣམས་ཀྱང་ཡུལ་ན་གནས་པའམ། ཕྱོགས་ན་གནས་པ་ཞེས་ཉོན་མོངས་པའི་རང་བཞིན་བསྟན་པར་མི་


[048-366a0] [366A] 
[048-366a1] ༄༅། །ནུས་པའི་སླད་དུའོ། །འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟ་ཇི་ལྟར་ཉོན་མོངས་པ་དེ་དག་རབ་ཏུ་རྟོགས་པ་དེ་ལྟ་དེ་ལྟར་དེ་འདོད་ཆགས་
[048-366a2] ལ་སྤྱོད་པའི་སེམས་ཅན་རྣམས་ཡོངས་སུ་སྨིན་པར་བགྱི་བ་ལ་སྐྱོ་བར་མི་འགྱུར་རོ། །ཞེ་སྡང་ལ་སྤྱོད་པ་རྣམས་ལ་མ་ལགས། གཏི་མུག་ལ་སྤྱོད་པ་རྣམས་ལ་མ་ལགས་ཏེ། ཆ་མཉམ་པ་ལ་
[048-366a3] སྤྱོད་པའི་སེམས་ཅན་རྣམས་ཡོངས་སུ་སྨིན་པར་བགྱི་བ་ལ་སྐྱོ་བར་མི་འགྱུར་རོ། །འཇམ་དཔལ། ད་ལྟར་བདག་གི་འདོད་ཆགས་ཇི་ལྟ་བ་དེ་བཞིན་དུ་འདོད་ཆགས་ལ་སྤྱོད་པ་ཐམས་ཅད་ཀྱི་
[048-366a4] འདོད་ཆགས་ལ་བལྟ་བར་བགྱིའོ། །འཇམ་དཔལ། ད་ལྟར་བདག་གི་ཞེ་སྡང་ཇི་ལྟ་བ་དེ་བཞིན་དུ་ཞེ་སྡང་ལ་སྤྱོད་པ་ཐམས་ཅད་ཀྱི་ཞེ་སྡང་ལ་བལྟ་བར་བགྱིའོ། །འཇམ་དཔལ། ད་ལྟར་
[048-366a5] བདག་གི་གཏི་མུག་ཇི་ལྟ་བ་དེ་བཞིན་དུ་གཏི་མུག་ལ་སྤྱོད་པ་ཐམས་ཅད་ཀྱི་གཏི་མུག་ལ་བལྟ་བར་བགྱིའོ། །འཇམ་དཔལ། ད་ལྟར་བདག་གི་ཉོན་མོངས་པ་ཐམས་ཅད་ཇི་ལྟ་བ་དེ་བཞིན་དུ་
[048-366a6] ཉོན་མོངས་པ་ཐམས་ཅད་ལ་སྤྱོད་པའི་སེམས་ཅན་ཐམས་ཅད་ཀྱི་ཉོན་མོངས་པ་ལ་བལྟ་བར་བགྱིའོ། །འཇམ་དཔལ། འདི་ལྟ་སྟེ། དཔེར་ན། མེ་ནི་རྩྭ་དང། ཤིང་ཐམས་ཅད་ཀྱིས་
[048-366a7] འཇིགས་པ་མ་མཆིས་པའོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ཀྱི་མེའང་ཉོན་མོངས་པའི་རྩྭ་དང། ཤིང་ཐམས་ཅད་ཀྱིས་འཇིགས་པ་མ་མཆིས་པའོ། །འཇམ་དཔལ་


[048-366b0] [366B] 
[048-366b1] དཔེར་ན། ཉི་མའི་དཀྱིལ་འཁོར་ནི་མུན་པ་མུན་ནག་ཐམས་ཅད་དང་ལྷན་ཅིག་མི་གནས་སོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ཀྱང་ཉོན་མོངས་པ་ཐམས་ཅད་
[048-366b2] དང་ལྷན་ཅིག་མི་གནས་སོ། །འཇམ་དཔལ། འདི་ལྟ་སྟེ། དཔེར་ན། རླུང་དམར་ནི་ཤིང་ལྗོན་པ་དང། རི་ཐམས་ཅད་ལ་མི་ཆགས་སོ། །འཇམ་དཔལ། དེ་བཞིན་དུ་འཕགས་པའི་ཤེས་
[048-366b3] རབ་ལ་སྤྱོད་པའི་བྱང་ཆུབ་སེམས་དཔའ་ཡང་ཉོན་མོངས་པའི་ཡུལ་ཐམས་ཅད་ལ་མི་ཆགས་སོ། །འཇམ་དཔལ། འདི་ལྟ་སྟེ། དཔེར་ན། ནམ་མཁའི་ཁམས་ནི་སྲེག་པའི་བསྐལ་པ་
[048-366b4] ཐམས་ཅད་ཀྱིས་ཚིག་པར་མི་འགྱུར་རོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ལ་སྤྱོད་པའི་བྱང་ཆུབ་སེམས་དཔའ་ཡང་ཉོན་མོངས་པའི་སྲེག་པའི་བསྐལ་པ་ཐམས་
[048-366b5] ཅད་ཀྱིས་ཚིག་པར་མི་འགྱུར་རོ། །འཇམ་དཔལ། འདི་ལྟ་སྟེ། དཔེར་ན་ནམ་མཁའ་ནི། རྡུལ་དང། ན་བུན་དང། སྤྲིན་ཐམས་ཅད་དང་ལྷན་ཅིག་མི་གནས་སོ། །འཇམ་དཔལ། དེ་
[048-366b6] བཞིན་དུ་འཕགས་པའི་ཤེས་རབ་ལ་སྤྱོད་པའི་བྱང་ཆུབ་སེམས་དཔའ་ཡང་ཉོན་མོངས་པ་ཐམས་ཅད་དང་ལྷན་ཅིག་མི་གནས་སོ། །འཇམ་དཔལ། འདི་ལྟ་སྟེ། དཔེར་ན། ནམ་མཁའ་
[048-366b7] ནི༑ ས་དང་ལྷན་ཅིག་མི་གནས་སོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ལ་སྤྱོད་པའི་བྱང་ཆུབ་སེམས་དཔའ་ཡང་ཉོན་མོངས་པ་ཐམས་ཅད་དང་ལྷན་ཅིག་མི་གནས་སོ། །


[048-367a0] [367A] 
[048-367a1] ༄༅། །འཇམ་དཔལ། འདི་ལྟ་སྟེ། དཔེར་ན། ཁབ་ལོང་ནི་ལྕགས་དང་ལྷན་ཅིག་མི་གནས་སོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ལ་སྤྱོད་
[048-367a2] པའི་བྱང་ཆུབ་སེམས་དཔའ་ཡང་ཉོན་མོངས་པ་ཐམས་ཅད་དང་ལྷན་ཅིག་མི་གནས་སོ། །འཇམ་དཔལ། འདི་ལྟ་སྟེ། དཔེར་ན། རི་ཁོར་ཡུག་ནི་རླུང་ཐམས་ཅད་ཀྱིས་བསྐྱོད་པར་
[048-367a3] མི་ནུས་སོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ལ་སྤྱོད་པའི་བྱང་ཆུབ་སེམས་དཔའ་ཡང་ཉོན་མོངས་པ་ཐམས་ཅད་ཀྱིས་བསྐྱོད་པར་མི་ནུས་སོ། །འཇམ་དཔལ་
[048-367a4] འདི་ལྟ་སྟེ། དཔེར་ན། དུད་འགྲོའི་སྐྱེ་གནས་སུ་སོང་བ་བྱ་ངང་པ་ཞེས་བགྱི་བ་ནི་འོ་མ་དང། ཆབ་བསྲེས་པ་ལས་འོ་མ་ཉིད་ནི་འཚལ་གྱི། ཆབ་ནི་མ་ལགས་སོ། །འཇམ་
[048-367a5] དཔལ༑ དེ་བཞིན་དུ་འཕགས་པའི་ཤེས་རབ་ལ་སྤྱོད་པའི་བྱང་ཆུབ་སེམས་དཔའ་ཡང་འཕགས་པའི་ཤེས་རབ་དང། ཉོན་མོངས་པའི་འདྲེས་པ་དག་ལས་ཤེས་རབ་ཉིད་ནི་ལེན་
[048-367a6] གྱི༑ ཉོན་མོངས་པ་ནི་མ་ལགས་སོ། །འཇམ་དཔལ། འདི་ལྟ་སྟེ། དཔེར་ན། བྱང་གི་སྒྲ་མི་སྙན་གྱི་གླིང་ན་ཉེ་དུར་འབྲེལ་བའི་བུད་མེད་རྣམས་ལ་ཤིང་གི་ཡལ་ག་འདུད་པར་མི་བགྱིད་
[048-367a7] དོ༑ ༑འཇམ་དཔལ། དེ་བཞིན་དུ་དབང་པོ་ཡོངས་སུ་མ་སྨིན་པའི་སེམས་ཅན་རྣམས་ལ་བྱང་ཆུབ་སེམས་དཔའི་སྤྱོད་པ་དང། འཕགས་པའི་ཤེས་རབ་དང། ཡེ་ཤེས་འདུད་པར་མི་


[048-367b0] [367B] 
[048-367b1] །འཇམ་དཔལ། ད་ལྟར་བདག་ནི་ཉོན་མོངས་པ་རྣམས་ཀྱིས་འཇིགས་པའམ། སྐྲག་པ་ཅིའང་མ་མཆིས་སོ། །དེ་ཅིའི་སླད་དུ་ཞེ་ན། འཇམ་དཔལ། བདག་གིས་ཆོས་ཐམས་ཅད་ཀྱི་རང་
[048-367b2] བཞིན་དབེན་པར་རྟོགས་པའི་སླད་དུའོ། །འཇམ་དཔལ། བྱང་ཆུབ་སེམས་དཔའ་རྣམས་ནི་འཇིགས་པ་མ་མཆིས་པའི་གོ་ཆ་བགོས་པ་སྟེ། འཇམ་དཔལ། འདི་ལྟ་སྟེ། དཔེར་ན། གང་
[048-367b3] དགྲས་འཇིགས་པ་དེ་ནི་དཔའ་བོ་ཞེས་མི་བགྱིའོ། །འཇམ་དཔལ། དེ་བཞིན་དུ་གང་ཉོན་མོངས་པ་རྣམས་ཀྱིས་འཇིགས་པ་དེའང་བྱང་ཆུབ་སེམས་དཔའ་ཞེས་མི་བགྱིའོ། །འཇམ་དཔལ་
[048-367b4] འདི་ལྟ་སྟེ། དཔེར་ན། གང་དགྲས་བཅོམ་པ་དེ་ནི་དཔའ་བོ་ཞེས་མི་བགྱིའོ། །འཇམ་དཔལ། དེ་བཞིན་དུ་གང་ཉོན་མོངས་པ་རྣམས་ཀྱིས་བཅོམ་པ་དེའང་བྱང་ཆུབ་སེམས་དཔའ་ཞེས་
[048-367b5] མི་བགྱིའོ། །འཇམ་དཔལ། འདི་ལྟ་སྟེ། དཔེར་ན། ནོར་བུ་རིན་པོ་ཆེ་ཆུ་འདང་ཞེས་བགྱི་བ་ཆབ་ཀྱི་ནང་དུ་སྩལ་ན། གཤེར་བར་ཡང་མི་འགྱུར་ཞིང་ཆབ་ཀྱི་དྲི་མས་ཀྱང་མི་གོས་ལ། ཆབ་
[048-367b6] ཀྱི་རྙོག་པ་ཐམས་ཅད་ཀྱང་རབ་ཏུ་དང་བར་བགྱིད་དོ། །འཇམ་དཔལ། དེ་བཞིན་དུ་འཕགས་པའི་ཤེས་རབ་ལ་སྤྱོད་པའི་བྱང་ཆུབ་སེམས་དཔའ་ཡང་ཉོན་མོངས་པའི་ནང་ན་གནས་ཀྱང་ཉོན་
[048-367b7] མོངས་པས་གཤེར་བར་ཡང་མི་འགྱུར་ཞིང་ཉོན་མོངས་པའི་དྲི་མས་ཀྱང་མི་གསོལ། ཉོན་མོངས་པའི་རྙོག་པ་ཐམས་ཅད་ཀྱང་རབ་ཏུ་ཞི་བར་བགྱིད་དོ། །དེ་ནས་སྨད་ཚོང་མའི་བུ་མོ་གསེར་


[048-368a0] [368A] 
[048-368a1] ༄༅། །མཆོག་འོད་དཔལ་གྱིས་བསྟན་པ་འདི་བཤད་ནས་ཡང་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཇི་ལྟར་ན། བྱང་ཆུབ་སེམས་
[048-368a2] དཔའ་ཉོན་མོངས་པ་མ་མཆིས་པ་ལགས། འཇམ་དཔལ་གྱིས་སྨྲས་པ་སྲིང་མོ། བྱང་ཆུབ་སེམས་དཔའ་གང་གིས་ཉོན་མོངས་པ་སྐྱེ་བའམ་འགག་པར་མཐོང་ན། བྱང་ཆུབ་སེམས་
[048-368a3] དཔའ་དེ་ནི་ཉོན་མོངས་པ་མེད་པ་ཞེས་མི་བྱའོ། །སྲིང་མོ། འདི་ལྟ་སྟེ། དཔེར་ན། འབྲུ་མར་གྱི་སྒྲོན་མ་ལ་མུན་པ་མུན་ནག་སྣང་ན་འབྲུ་མར་གྱི་སྒྲོན་མ་ཞེས་མི་བྱའོ། །སྲིང་མོ། དེ་བཞིན་
[048-368a4] དུ་བྱང་ཆུབ་སེམས་དཔའ་གང་གིས་ཉོན་མོངས་པ་སྐྱེ་བའམ། འགག་པར་མཐོང་ན། བྱང་ཆུབ་སེམས་དཔའ་དེ་ནི་ཉོན་མོངས་པ་མེད་པ་ཞེས་མི་བྱའོ། །སྲིང་མོ། ཉོན་མོངས་པ་མེད་པ་ཞེས་བྱ་
[048-368a5] བ་ནི་སུ་གང་དུ་ཀུན་ནས་ཉོན་མོངས་པའང་མི་མཐོང། རྣམ་པར་བྱང་བའང་མི་མཐོང་སྟེ། མཐོང་བ་དང། མི་མཐོང་བ་དང་སེམས་དང། ཡིད་དང། རྣམ་པར་རིག་པ་དང་བྲལ་བ་ནི་ཉོན་
[048-368a6] མོངས་པ་མེད་པའོ། །སྲིང་མོ། གང་དང་གང་དུ་སེམས་དང། ཡིད་དང། རྣམ་པར་རིག་པ་འཇུག་ན། ཐ་ན་མྱ་ངན་ལས་འདས་པར་སེམས་པའང་རུང་སྟེ། དེ་ཐམས་ཅད་ནི། ཉོན་མོངས་
[048-368a7] པའོ༑ ༑དེ་ཅིའི་ཕྱིར་ཞེ་ན། ཉོན་མོངས་པ་མེད་པ་ལ་ནི་སེམས་སམ་སེམས་པ་འཇུག་པ་མེད་པའི་ཕྱིར་ཏེ། གང་གིས་དགེ་བའམ་མི་དགེ་བའི་དམིགས་པ་ལ་སེམས་འཇུག་པ་དེ་དག་


[048-368b0] [368B] 
[048-368b1] །གང་མངོན་པར་འདུ་བྱེད་པ་དེ་ནི་འཁོར་བའོ། །གང་འཁོར་བ་དེ་ནི་འདུ་བྱེད་དོ། །འདུ་བྱེད་ཐམས་ཅད་ནི་འཁོར་བ་སྟེ། སྲིང་མོ། དེ་དག་ནི་ཉོན་
[048-368b2] མོངས་པ་ཡིན་ནོ། །སྲིང་མོ། ཉོན་མོངས་པ་ཞེས་བྱ་བ་དེ་ནི་སྦྱོར་བ་སྟེ། མིག་དང་གཟུགས་སུ་སྦྱོར་བ་ནི་ཉོན་མོངས་པའོ། །དེ་བཞིན་དུ་རྣ་བ་དང། སྒྲ་དང། སྣ་དང། དྲི་དང། ལྕེ་དང། རོ་
[048-368b3] དང། ལུས་དང། རེག་བྱ་དང། ཡིད་དང། ཆོས་སུ་སྦྱོར་བ་ནི་ཉོན་མོངས་པའོ། །ཚུལ་ཁྲིམས་ལ་སྦྱོར་བ་ནི་ཉོན་མོངས་པའོ། །ཏིང་ངེ་འཛིན་ལ་སྦྱོར་བ་ནི་ཉོན་མོངས་པའོ། །ཤེས་རབ་
[048-368b4] དང། རྣམ་པར་གྲོལ་བའི་ཡེ་ཤེས་མཐོང་བ་ལ་སྦྱོར་བ་ནི་ཉོན་མོངས་པའོ། །རབ་ཏུ་དབེན་པ་ལ་སྦྱོར་བར་སེམས་པ་ནི་ཉོན་མོངས་པའོ། །སྲིང་མོ། ཉོན་མོངས་པ་མེད་པ་ཞེས་བྱ་བ་དེ་ནི་རྒྱུ་བ་
[048-368b5] མེད་པ་ཞེས་བྱ་བའི་ཚིག་བླ་དྭགས་སོ། །དེ་ནི་སྤྲོས་པ་མེད་པ་ཞེས་བྱ་བའི་ཚིག་བླ་དྭགས་སོ། །དེ་ནི་རྩོལ་བ་མེད་པ་ཞེས་བྱ་བའི་ཚིག་བླ་དྭགས་སོ། །ཀུན་ཏུ་འབྱུང་བ་མེད་པ་ཞེས་བྱ་བའི་ཚིག་
[048-368b6] བླ་དྭགས་ཏེ། སྲིང་མོ། གྲངས་དང་གྲངས་མེད་པ་དང་བྲལ་བ་ནི་ཉོན་མོངས་པ་མེད་པ་ཉིད་དོ། །སྲིང་མོ། གཞན་ཡང་བྱང་ཆུབ་སེམས་དཔའ་གང་བདག་ལའང་ཉོན་མོངས་པ་མེད་ལ། གཞན་
[048-368b7] དག་ཉོན་མོངས་པ་ལས་རབ་ཏུ་ཐར་པ་ལའང་ཤིན་ཏུ་བརྩོན་པ་དེ་ནི་ཉོན་མོངས་པ་མེད་པའོ་ཞེས་དེ་བཞིན་གཤེགས་པས་གསུངས་ཏེ་གཞན་དག་ཉོན་མོངས་པ་ལས་རབ་ཏུ་ཐར་


[048-369a0] [369A] 
[048-369a1] ༄༅། །པར་བྱེད་པ་ནི་བྱང་ཆུབ་སེམས་དཔའི་བརྩོན་འགྲུས་ཡང་དག་ཕུལ་ལོ། །བུ་མོས་སྨྲས་པ། འཇམ་དཔལ། བྱང་ཆུབ་སེམས་དཔའི་བརྩོན་འགྲུས་ཡང་དག་
[048-369a2] ཕུལ་གང་ལགས། འཇམ་དཔལ་གྱིས་སྨྲས་པ། སྟོང་པ་ཉིད་ལ་སོ་སོར་རྟོག་པའི་རྗེས་སུ་འཇུག་ཅིང་ལྟ་བ་ལ་སྤྱོད་པའི་སེམས་ཅན་རྣམས་ལ་སྙིང་རྗེ་བ་དང། མཚན་མ་མེད་པ་ལ་
[048-369a3] སོ་སོར་རྟོག་པའི་རྗེས་སུ་འཇུག་ཅིང་མཚན་མ་ལ་སྤྱོད་པའི་སེམས་ཅན་རྣམས་ལ་སྙིང་རྗེ་བ་དང། སྨོན་པ་མེད་པ་ལ་སོ་སོར་རྟོག་པའི་རྗེས་སུ་འཇུག་ཅིང་སྨོན་པ་ལ་སྤྱོད་པའི་སེམས་
[048-369a4] ཅན་རྣམས་ལ་སྙིང་རྗེ་བ་དང། མངོན་པར་འདུ་བྱེད་པ་མེད་པ་ལ་སོ་སོར་རྟོག་པའི་རྗེས་སུ་འཇུག་ཅིང་མངོན་པར་འདུ་བྱེད་པ་ལ་སྤྱོད་པའི་སེམས་ཅན་རྣམས་ལ་སྙིང་རྗེ་བ་དང། སྐྱེ་བ་
[048-369a5] མེད་ཅིང་འཆི་འཕོ་བ་མེད་པ་ལ་སོ་སོར་རྟོག་པའི་རྗེས་སུ་འཇུག་ཅིང་རྒ་བ་དང་ཤི་བར་འདུ་ཤེས་པའི་སེམས་ཅན་རྣམས་ལ་སྙིང་རྗེ་བ་དང། སྐྱེ་བ་མེད་པ་ལ་སོ་སོར་རྟོག་པའི་རྗེས་སུ་
[048-369a6] འཇུག་ཅིང་སྐྱེ་བ་དང། འཇིག་པར་འདུ་ཤེས་པའི་སེམས་ཅན་རྣམས་ལ་སྙིང་རྗེ་བ་དང། ཉན་ཐོས་སུ་ངེས་པ་ལ་སོ་སོར་རྟོག་པའི་རྗེས་སུ་འཇུག་ཅིང་ཉན་ཐོས་ཀྱི་འབྲས་བུ་ཐོབ་པ་ལས་
[048-369a7] ལྡོག་པ་དང། རང་སངས་རྒྱས་སུ་ངེས་པ་ལ་སོ་སོར་རྟོག་པའི་རྗེས་སུ་འཇུག་ཅིང་རང་སངས་རྒྱས་ཀྱི་འབྲས་བུ་ཐོབ་པ་ལས་ལྡོག་པ་དང། བྱང་ཆུབ་སེམས་དཔའི་སྐྱོན་མེད་པ་ལ་


[048-369b0] [369B] 
[048-369b1] ཅད་ལའང་སྙིང་རྗེ་བ་སྟེ། སྲིང་མོ། འདི་ནི་བྱང་ཆུབ་སེམས་དཔའི་བརྩོན་འགྲུས་ཡང་དག་ཕུལ་ལོ། །སྲིང་མོ། འདི་
[048-369b2] ལྟ་སྟེ༑ དཔེར་ན། རྒྱ་མཚོ་ཆེན་པོར་འཇུག་པ་ནི་སླའི། རིན་པོ་ཆེ་ཆེན་པོ་དག་ཐོགས་ཏེ་ལྡོག་པར་ནི་དཀའོ། །སྲིང་མོ། དེ་བཞིན་དུ་སྟོང་པ་ཉིད་ལ་སོ་སོར་བརྟག་པ་ནི་སླའི། ཐབས་ལ་
[048-369b3] མཁས་པ་དང་བྲལ་བས་ལྡོག་པར་ནི་དཀའོ། །མཚན་མ་མེད་པ་དང་སྨོན་པ་མེད་པ་དང། མངོན་པ་འདུ་བྱེད་པ་མེད་པ་དང། སྐྱེ་བ་མེད་པ་དང། འབྱུང་བ་མེད་པ་དང། ཉན་ཐོས་ཀྱི་
[048-369b4] སྐྱོན་མེད་པ་དང། རང་སངས་རྒྱས་ཀྱི་སྐྱོན་མེད་པ་ལའང་སོ་སོར་བརྟག་པ་ནི་སླའི། །ཐབས་ལ་མཁས་པ་དང་བྲལ་བ་ལྡོག་པར་ནི་དཀའོ། །སྲིང་མོ། འདི་ལྟ་སྟེ། དཔེར་ན། གཡུལ་ངོ་
[048-369b5] ཆེན་པོར་འཇུག་པ་ནི་སླའི། །མ་རྨས་མ་ཉམས་པར་རྒལ་བ་ནི་དཀའོ། །སྲིང་མོ། དེ་བཞིན་དུ་རྣམ་པར་ཐར་པའི་སྒོ་གསུམ་དུའང་འཇུག་པ་ནི་སླའི། །ཐབས་ལ་མཁས་པ་དང་བྲལ་བས་
[048-369b6] ལྡོག་པར་ནི་དཀའོ། །བུ་མོས་སྨྲས་པ། འཇམ་དཔལ། ཐབས་ཞེས་བགྱི་བ་ཇི་ལྟ་བུ་ལགས། འཇམ་དཔལ་གྱིས་སྨྲས་པ། སྲིང་མོ། ཐབས་ཞེས་བྱ་བ་ནི་གང་ཕྱོགས་གཉིས་མི་སྤོང་བ་སྟེ་
[048-369b7] འདི་ལྟར་འཁོར་བའི་ཕྱོགས་དང། མྱ་ངན་ལས་འདས་པའི་ཕྱོགས་སོ། །སྲིང་མོ། ཐབས་ཞེས་བྱ་བ་ནི་གང་སྒོ་གཉིས་སྟོན་པར་བྱེད་པ་སྟེ། འཁོར་བའི་སྒོ་དང། མྱ་ངན་ལས་འདས་པའི་སྒོ་


[048-370a0] [370A] 
[048-370a1] ༄༅། །དང། སྟོང་པ་ཉིད་ཀྱི་སྒོ་དང། ལྟ་བ་ལས་རབ་ཏུ་ཐར་པའི་སྒོ་དང། མཚན་མ་མེད་པའི་སྒོ་དང། མཚན་མ་ལས་རྣམ་པར་ཐར་པའི་སྒོ་དང། སྨོན་པ་མེད་པའི་སྒོ་དང་
[048-370a2] བསམ་བཞིན་དུ་སྐྱེ་བའི་སྒོ་དང། མངོན་པར་འདུ་བྱེད་པ་མེད་པའི་སྒོ་དང། དགེ་བ་མངོན་པར་འདུ་བྱ་བའི་སྒོ་དང། སྐྱེ་བ་མེད་པའི་སྒོ་དང། སྐྱེ་བ་ཀུན་ཏུ་སྟོན་པའི་སྒོ་དང། འབྱུང་བ་མེད་པའི་
[048-370a3] སྒོ་དང། ཕུང་པོ་དང། ཁམས་དང། སྐྱེ་མཆེད་ཀྱི་སྒོ་དང་སྐྱེ་བ་མེད་ཅིང་འགག་པ་མེད་པའི་སྒོ་དང། སྐྱེ་བ་དང་འབྱུང་བའི་སྒོ་དང། དབེན་པའི་སྒོ་དང། སེམས་ཅན་ཡོངས་སུ་སྨིན་པར་བྱ་
[048-370a4] བའི་སྒོ་དང། ཆོས་ཀྱི་དབྱིངས་ཀྱི་སྒོ་དང། ཆོས་ཐམས་ཅད་སོ་སོར་སྲུང་བའི་སྒོ་དང། ཉན་ཐོས་ཀྱི་ཐེག་པའི་སྒོ་དང། བྱང་ཆུབ་སེམས་དཔའི་ལྷག་པའི་བསམ་པའི་སྒོ་དང། རང་བྱང་ཆུབ་ཀྱི་
[048-370a5] སྒོ་དང། སངས་རྒྱས་ཀྱི་ཆོས་མི་བརྗེད་པའི་སྒོ་སྟེ། སྲིང་མོ་བྱང་ཆུབ་སེམས་དཔའ་གང་སྒོ་གཉིས་ཉེ་བར་སྟོན་ཀྱང་སྒོ་ཐམས་ཅད་ལའང་ཆགས་པ་མེད་པ་དེ་ནི་ཐབས་ལ་མཁས་པ་
[048-370a6] ཞེས་བྱའོ། །དེ་བཞིན་དུ་འདོད་ཆགས་ཀྱི་སྒོ་དང། འདོད་ཆགས་དང་བྲལ་བའི་སྒོ་དང། ཞེ་སྡང་གི་སྒོ་དང། ཞེ་སྡང་དང་བྲལ་བའི་སྒོ་དང། གཏི་མུག་གི་སྒོ་དང། གཏི་མུག་དང་བྲལ་བའི་སྒོ་
[048-370a7] དང། ཉོན་མོངས་པའི་སྒོ་དང། ཉོན་མོངས་པ་དང་བྲལ་བའི་སྒོ་དང། འགྲོ་བ་ཐམས་ཅད་ཀྱི་སྒོ་དང། འགྲོ་བ་མེད་པའི་སྒོ་སྟེ་སྲིང་མོ། འདི་ནི་བྱང་ཆུབ་སེམས་དཔའི་ཐབས་ལ་མཁས་པའོ།།


[048-370b0] [370B] 
[048-370b1] སློབ་པ་དང། མི་སློབ་པ་དང། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའི་སྤྱོད་པའི་སྒོ་གང་ཡིན་པ་དེ་གཉིས་ཤེས་པ་
[048-370b2] གང་ཡིན་པ་འདི་ནི། བྱང་ཆུབ་སེམས་དཔའི་ཐབས་ལ་མཁས་པ་ཞེས་བྱའོ། །བམ་པོ་གཉིས་པ་སྟེ། ཐ་མ། ཡང་དེའི་ཚེ་ན་བཅོམ་ལྡན་འདས་བྱ་རྒོད་ཀྱི་ཕུང་པོའི་རིའི་ངོས་ཀྱི་སྨན་ལྗོངས་ཤིག་ན་
[048-370b3] ཞབས་འབྲིང་བྱེད་པའི་དག་སྦྱོང་ཚེ་དང་ལྡན་པ་ཀུན་དགའ་བོ་དང་ཐབས་ཅིག་ཏུ་རིང་དུ་འཆག་པས་འཆག་ཅིང་བཞུགས་སོ། །དེར་བཞུགས་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་
[048-370b4] གྱུར་པ་ལ་འཇམ་དཔལ། ཁྱོད་ཀྱིས་བྱང་ཆུབ་སེམས་དཔའི་བརྩོན་འགྲུས་ཡང་དག་ཕུལ་དང། ཐབས་ལ་མཁས་པ་ཇི་སྐད་བསྟན་པ་དེ་ནི་དེ་བཞིན་ཏེ། ལེགས་སོ། །ལེགས་སོ་ཞེས་བྱ་བ་བྱིན་པ་
[048-370b5] དང། ལེགས་སོ་ཞེས་བྱ་བའི་སྒྲ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དབྱངས་ཀྱིས་གོ་བར་གྱུར་ཅིང། ལེགས་སོ། །ཞེས་བྱ་བའི་སྒྲ་དེ་ཉིད་ཀྱིས་སྟོང་གསུམ་གྱི་སྟོང་ཆེན་
[048-370b6] པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་རབ་ཏུ་གཡོས་པར་ཡང་གྱུར་ནས་ལྷ་དང། ཀླུ་དང། གནོད་སྦྱིན་དང། དྲི་ཟ་དང་ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་
[048-370b7] ཆེན་པོ་དང། མི་དང། མི་མ་ཡིན་པ་རྣམས་དང། བརྒྱ་བྱིན་དང་ཚངས་པ་དང། འཇིག་རྟེན་སྐྱོང་བ་མང་པོ་དག་ལེགས་སོ་ཞེས་བྱ་བའི་སྒྲ་དེས་བསྐུལ་ནས་བཅོམ་ལྡན་འདས་ག་ལ་བ་དེར་དོང་


[048-371a0] [371A] 
[048-371a1] ༄༅། །སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་ལྷ་དང། ཀླུ་དང། གནོད་སྦྱིན་དང་
[048-371a2] དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང། མི་མ་ཡིན་པ་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་གིས་བཅོམ་
[048-371a3] ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ་ཞེས་བགྱི་བའི་སྒྲ་གང་གིས་སྟོང་གསུམ་གྱིས་སྟོང་ཆེན་པོའི་འཇིག་རྟེན་གྱི་ཁམས་དབྱངས་ཀྱིས་གོ་བར་མཛད་
[048-371a4] པ་དེ་བཅོམ་ལྡན་འདས་ཀྱིས་སུ་ལ་སྩལ། བཅོམ་ལྡན་འདས་ཀྱིས་བཀའ་སྩལ་པ། ལྷའི་བུ་དག་དེ་ནི་འཇམ་དཔལ་གཞོན་ནུར་གྱུར་པ་ལའོ་།ལྷའི་བུ་རྣམས་ཀྱིས་གསོལ་པ། བཅོམ་
[048-371a5] ལྡན་འདས། འཇམ་དཔལ་གཞོན་ནུར་གྱུར་པ་དེ་ད་ལྟར་གང་ན་མཆིས་བཅོམ་ལྡན་འདས་ཀྱིས་བཀའ་སྩལ་པ། ལྷའི་བུ་དག་འཇམ་དཔལ་གཞོན་ནུར་གྱུར་པ་ནི་རྒྱལ་པོའི་ཁབ་ཀྱི་གྲོང་ཁྱེར་
[048-371a6] ཆེན་པོའི་ཤར་ཕྱོགས་ཀྱི་སྒོ་ན་སྨད་ཚོང་མའི་བུ་མོ་གསེར་མཆོག་འོད་དཔལ་ཞེས་བྱ་བ་དང་ལྷན་ཅིག་ཏུ་ཆོས་དང་ལྡན་པའི་གཏམ་ཟེར་ཞིང་འདུག་གི་ལྷའི་བུ་དག་གང་དག་ཆོས་ཉན་པར་
[048-371a7] འདོད་པ་དག་ཀྱང་དེར་དེངས་ཤིག་དེ་ནས་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང་མིའམ་ཅི་དང། ལྟོ་འཕྱེ་ཆེན་པོ་དང། མི་དང། མི་མ་


[048-371b0] [371B] 
[048-371b1] བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་ཐམས་ཅད་ལྷན་ཅིག་ཏུ་འདུས་ནས་འཇམ་དཔལ་གཞོན་ནུར་གྱུར་པ་ག་ལ་བ་དེར་དོང་སྟེ་ཕྱིན་པ་དང། ལུས་རགས་པར་
[048-371b2] སྤྲུལ་ནས་མེ་ཏོག་གི་ཆར་རབ་ཏུ་ཕབ་སྟེ། མེ་ཏོག་གི་ཆར་དེས་རྒྱལ་པོའི་ཁབ་ཀྱི་ཁོ་ར་ཁོར་ཡུག་ཏུ་མེ་ཏོག་ཆལ་བར་བཀྲམ་པར་གྱུར་ཏོ། །དེ་ན་ལྷ་རྣམས་ཀྱིས་ཀྱང་མི་རྣམས་མཐོང་ཞིང་
[048-371b3] མི་རྣམས་ཀྱིས་ཀྱང་ལྷ་རྣམས་ཀྱང་མཐོང་སྟེ། ཕན་ཚུན་སྨྲ་བར་ནི་མི་བྱེད་དོ། །དེ་ལྟར་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ནས་སྲོག་ཆགས་བརྒྱ་སྟོང་ཕྲག་མང་པོ་དག་མེ་ཏོག་དེ་དག་གིས་ཀྱང་
[048-371b4] བསྐུལ། ལྷའི་ལུས་རགས་པ་དེ་དག་གིས་ཀྱང་བསྐུལ་ནས་འཇམ་དཔལ་གཞོན་ནུར་གྱུར་བ་ག་ལ་བ་དེར་དོང་ངོ། །རྒྱལ་པོ་མ་སྐྱེས་དྒྲའང་བུད་མེད་ཀྱི་ཚོགས་རྣམས་ཀྱིས་བསྐོར་ཏེ་དཔུང་གི་ཚོགས་
[048-371b5] ཡན་ལག་བཞི་པ་དང་ལྷན་ཅིག་ཏུ་རྒྱལ་པོའི་འབྱོར་བ་ཆེན་པོ་དང། རྒྱལ་པོའི་མཐུ་ཆེན་པོས་འཇམ་དཔལ་གཞོན་ནུར་གྱུར་པ་ག་ལ་བ་དེར་སོང་ནས་འཁོར་དེ་དང། རྒྱལ་པོ་མ་སྐྱེས་དགྲ་དང་
[048-371b6] རྒྱལ་པོ་དང། བློན་པོའི་བུ་རྣམས་དང། ཚོང་དཔོན་དང། ཁྱིམ་བདག་གི་བུ་རྣམས་ཀྱིས་སྨད་ཚོང་མའི་བུ་མོ་གསེར་མཆོག་འོད་དཔལ་དེ་འདོད་ཆགས་ཀྱིས་ཉོན་མོངས་པའི་ཀུན་ནས་ལྡང་བ་
[048-371b7] དང་བྲལ་ཏེ། དབང་པོ་དང་སྤྱོད་ལམ་རབ་ཏུ་ཞི་ཞིང་དབང་པོ་མི་གཡེང་ལ་ངོ་ཚ་ཤེས་པ་དང། དཔལ་གྱིས་ལེགས་པར་བརྒྱན་པར་མཐོང་ངོ། །མཐོང་ནས་ཀྱང་དེ་ལ་ཕྱིན་ཆད་སུའང་འདོད་པའི་


[048-372a0] [372A] 
[048-372a1] ༄༅། །རྣམ་པར་རྟོག་པ་མི་སྐྱེ་བར་གྱུར་ཏོ། །དེ་ནས་འཇམ་དཔལ་གཞོན་ནུར་གྱུར་པས་སྐྱེ་བོའི་ཚོགས་ཆེན་པོ་དེ་འདུས་པར་རིག་ནས་སྨད་ཚོང་མའི་བུ་མོ་གསེར་
[048-372a2] མཆོག་འོད་དཔལ་ལ་འདི་སྐད་ཅེས་སྨྲས་སོ། །བུ་མོ། སྐྱེ་བོའི་ཚོགས་ཆེན་པོ་ཐམས་ཅད་ཀྱིས་ཁྱོད་མཐོང་ཡང་ཕྱིར་ཞིང་ཆགས་པ་མེད་ན། ཁྱོད་ཀྱིས་ཉོན་མོངས་པ་དེ་དག་གང་དུ་
[048-372a3] བཞག་བུ་མོས་སྨྲས་པ། འཇམ་དཔལ། སེམས་ཅན་ཐམས་ཅད་ཀྱི་ཉོན་མོངས་པ་རྣམས་ནི་ཡེ་ཤེས་དང་རྣམ་པར་གྲོལ་བ་ལ་གནས་པ་དང་ཆོས་ཀྱི་དབྱིངས་ལ་གནས་པ་སྟེ་
[048-372a4] དེ་དག་ཀྱང་མ་སྐྱེད་པ་དང། མ་བཀག་པ་དང། མ་བསྒྱུར་བར་དེ་ལྟར་བདག་གིས་རྟོགས་སོ། །ཉོན་མོངས་པའི་རང་བཞིན་གང་ལགས་པ་དེའང་བདག་གིས་རྟོགས་ལགས་སོ། །འཇམ་
[048-372a5] དཔལ་གྱིས་སྨྲས་པ། བུ་མོ། ཉོན་མོངས་པའི་རང་བཞིན་དེ་གང་ཡིན། བུ་མོས་སྨྲས་པ། འཇམ་དཔལ། རྟོག་པ་མ་མཆིས་ཤིང་རྣམ་པར་རྟོག་པ་མ་མཆིས་པའི་རང་བཞིན་ནི་
[048-372a6] ཉོན་མོངས་པའི་རང་བཞིན་ལགས་སོ། །ཚུལ་བཞིན་མ་ལགས་པ་མ་སྐྱེས་པའི་རང་བཞིན་ནི་ཉོན་མོངས་པའི་རང་བཞིན་ལགས་སོ་།ཉོན་མོངས་པ་རྣམས་ནི་གློ་བུར་ཏེ། སྟོང་པ་ཉིད་
[048-372a7] རྟོགས་པ་དང་ལྷན་ཅིག་མི་གནས་སོ། །མཚན་མ་མེད་པ་དང། སྨོན་པ་མེད་པ་ཤེས་པ་དང་ལྷན་ཅིག་མི་གནས་སོ། །རང་བཞིན་གྱིས་འོད་གསལ་བ་དང་ལྷན་ཅིག་མི་གནས་སོ། །འཇམ་


[048-372b0] [372B] 
[048-372b1] འདི་ལྟ་སྟེ། དཔེར་ན། དུག་དྲག་པོའི་སྦྲུལ་གདུག་པས་བལྟས་བ་ཙམ་གྱིས་སྐྱེ་བོ་འགུམ་པར་འགྱུར་བ་ལས་དེར་མི་ཞིག་གིས་དུག་ཐམས་ཅད་འཇིལ་བ་དང། དུག་ཐམས་ཅད་རབ་ཏུ་
[048-372b2] ཞི་བར་བགྱིད་པའི་སྨན་གནོད་སེལ་ཞེས་བགྱི་བ་འཚལ་ཏེ་མཆིས་ནས་དེ་ནས་སྨན་དེ་བསྟན་མ་ཐག་ཏུ་སྦྲུལ་གདུག་པའི་དུག་དེ་མ་མཆིས་པར་བགྱིས་ནས་དེ་ལ་ཁྱེའུ་དང། བུ་མོ་རྣམས་རྩེ་
[048-372b3] བས་རྩེ་ཞིང། ཁྱེའུ་དང། བུ་མོ་དེ་དག་སྤྲུལ་གདུག་པ་དེ་དང་ལྷན་ཅིག་ཏུ་རྩེ་བར་བགྱིད་དེ། ཕང་པར་ལེན་ཅིང་གློ་ལ་སེ་རལ་ཕྲེང་དུ་བཏགས་ཏེ་རྒྱན་དུ་བགྱིས་ཀྱང་ཚིག་པར་མི་བགྱིད། ཟ་
[048-372b4] བར་མི་བགྱིད། སྡུག་བསྔལ་དུ་མི་བགྱིད་དོ། །འཇམ་དཔལ། དེ་བཞིན་དུ་བདག་ཀྱང་སྔོན་ཆོས་འདུལ་བ་མ་ཐོས་པས་ཚུལ་བཞིན་མ་ལགས་པ་ཡིད་ལ་བགྱིད་པ་ཕྱིན་ཅི་ལོག་ལ་ཉེ་བར་
[048-372b5] གནས་པའི་ཉོན་མོངས་པས་ཡོངས་སུ་བསྲེགས་པ་ན་འདོད་ཆགས་ཀྱི་རང་གི་ལུས་ལ་ཆགས་ཤིང་རང་གི་གཟུགས་ལ་མངོན་པར་ཞེན་ཏེ་གཟུགས་དབུ་བ་ལྟ་བུར་སོ་སོར་རྟོག་པར་མི་བགྱིད་
[048-372b6] ལུས་སྒྱུ་མའི་ཆོས་ཉིད་དུ་མ་འཚལ། དགའ་བའི་རྩེད་མོ་རྨི་ལམ་ལྟ་བུར་མ་འཚལ། འདོད་པའི་དགའ་བའི་རོ་མྱང་བ་སྦྲང་རྩིའི་ཐིགས་པ་ལྟ་བུར་མ་འཚལ། སྲོག་གི་དབང་པོ་ཟིལ་པའི་ཐིགས་
[048-372b7] པ་ལྟ་བུར་མ་འཚལ། འདུ་བྱེད་ཐམས་ཅད་མི་རྟག་པར་མ་འཚལ། ལུས་མི་སྡུག་པར་མ་འཚལ། འདུ་བྱེད་ཐམས་ཅད་ཤིན་ཏུ་སྡུག་བསྔལ་བར་མ་འཚལ་ཞིང། ཆོས་ཐམས་ཅད་བདག་


[048-373a0] [373A] 
[048-373a1] ༄༅། །མ་མཆིས་པར་སོ་སོར་རྟོག་པར་མི་བགྱིད་དེ། བདག་ཀྱང་མུན་པ་མུན་ནག་གིས་བསྒྲིབས་ཤིང། གཞན་ལའང་མུན་པར་བགྱིད་བདག་ཀྱང་བཅིངས་ཤིང་
[048-373a2] གཞན་ལའང་འཆིང་བར་བགྱིད་པ་ལས། འཇམ་དཔལ། གང་གི་ཚེ་བདག་གིས་ཁྱོད་ལས་ཆོས་དང་ལྡན་པའི་བཀའ་མཆིད་ཐོས་ཏེ། ཐོས་ནས་ཀྱང་མོས་ཤིང་མོས་ནས་ཀྱང་རྣམ་
[048-373a3] པར་གྲོལ་ཏེ། དེའི་སླད་དུ་བདག་ད་ལྟར་དང། སླན་ཆད་ཆགས་པའི་མིག་གིས་སུ་ལའང་ལྟ་བར་མི་བགྱིད་དོ། །དེ་ཅིའི་སླད་དུ་ཞེ་ན་འཇམ་དཔལ། སྣང་བ་ནི་མུན་པ་དང་ལྷན་ཅིག་མི་
[048-373a4] གནས་སོ། །འཇམ་དཔལ། དེ་བཞིན་དུ་འདོད་ཆགས་དང་བྲལ་བ་ནི་སུའང་ཉོན་མོངས་པ་རྣམས་ལ་ཆགས་པ་མ་མཆིས་པའི་སླད་དུའོ་།དེ་ནས་ཡང་འཇམ་དཔལ་གཞོན་ནུར་གྱུར་
[048-373a5] པ་ལ་སྨད་ཚོང་མའི་བུ་མོ་གསེར་མཆོག་འོད་དཔལ་གྱིས་འདི་སྐད་ཅེས་སྨྲས་སོ། །ཀྱེ་མ་འཇམ་དཔལ། ལྷའི་འཁོར་དང། མིའི་འཁོར་ཆེན་པོ་འདི་འདུས་ཀྱི། གང་གིས་ལྷ་དང་མི་
[048-373a6] འདི་དག་གིས་ཉོན་མོངས་པའི་རང་བཞིན་དེ་དག་རྟོགས་ནས་སེམས་ཅན་རྣམས་ལ་སྙིང་རྗེ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་འགྱུར་བ་དེ་ལྟ་བུའི་
[048-373a7] ཆོས་ཀྱི་བཀའ་མཆིད་བགྱི་བར་ཁྱོད་སྤོ་བས་པར་མཛོད་ཅིག་འཇམ་དཔལ་གྱིས་སྨྲས་པ། སྲིང་མོ། ཉོན་མོངས་པའི་རང་བཞིན་ལ་ནི་མོས་པར་དཀའོ། །དེ་ཅིའི་ཕྱིར་ཞེ་ན། སྲིང་


[048-373b0] [373B] 
[048-373b1] ༑ཉོན་མོངས་པའི་རང་བཞིན་ནི་བྱང་ཆུབ་ཡིན་པའི་ཕྱིར་རོ། །སྲིང་མོ། འདི་ལྟ་སྟེ། དཔེར་ན། མེ་མ་སྦར་བ་ནི་སྲེག་པའི་བདག་ཉིད་མ་ཡིན་ནོ། །སྲིང་མོ། དེ་བཞིན་དུ་ཉོན་མོངས་པའང་ཡོངས་
[048-373b2] སུ་མ་བརྟགས་ན། འཁོར་བའི་བདག་ཉིད་མ་ཡིན་ནོ། །སྲིང་མོ། འདི་ལྟ་སྟེ། དཔེར་ན། མེ་སྦར་བ་ནི་སྲེག་པའི་བདག་ཉིད་ཡིན་ནོ་།སྲིང་མོ། དེ་བཞིན་དུ་ཉོན་མོངས་པའང་ཡོངས་སུ་བརྟགས་
[048-373b3] ན༑ འཁོར་བའི་བདག་ཉིད་ཡིན་ནོ། །སྲིང་མོ། འདི་ལྟ་སྟེ། དཔེར་ན་མེ་ནི་རྒྱུ་ཡོད་ན། འབར་རོ། །སྲིང་མོ། །དེ་བཞིན་དུ་ཉོན་མོངས་པ་རྣམས་ཀྱང་ལྟ་བའི་ཀུན་ནས་ལྡང་བའི་རྒྱུ་ཡོད་ན་
[048-373b4] ཁམས་གསུམ་དུ་འབར་རོ། །སྲིང་མོ། འདི་ལྟ་སྟེ། དཔེར་ན། མེ་ནི་རྒྱུ་མེད་ན། མི་འབར་རོ། །སྲིང་མོ། དེ་བཞིན་དུ་ཉོན་མོངས་པ་རྣམས་ཀྱང་ལྟ་བའི་ཀུན་ནས་ལྡང་བའི་རྒྱུ་མེད་ན། ཁམས་
[048-373b5] གསུམ་དུ་མི་འབར་རོ། །སྲིང་མོ། འདི་ལྟ་སྟེ། དཔེར་ན། ལོ་སྟོང་དུ་འབར་བའི་མེ་ལ་ནི་སྐྱེ་བ་དང། འབྲི་བ་མེད་དོ། །སྲིང་མོ། དེ་བཞིན་དུ་བསྐལ་པ་བརྒྱ་སྟོང་དུ་རྒྱུ་བའི་ཉོན་མོངས་པ་ལའང་སྐྱེ་པ་
[048-373b6] དང། འབྲི་བ་མེད་དོ། །སྲིང་མོ། །འདི་ལྟ་སྟེ། དཔེར་ན། མེ་ཤི་བ་ལ་ནི་མེ་ཞེས་མི་གདགས་སོ། །སྲིང་མོ། དེ་བཞིན་དུ་ཉོན་མོངས་པ་ཞི་བ་ལའང་ཉོན་མོངས་པ་ཞེས་མི་གདགས་སོ། །སྲིང་མོ། འདི་
[048-373b7] ལྟ་སྟེ༑ དཔེར་ན། ནམ་མཁའ་གང་ལ་མེ་འབར་ཡང་ནམ་མཁའ་ནི་མེ་དེས་ཚིག་པར་མི་ནུས་སོ། །སྲིང་མོ། དེ་བཞིན་དུ་གང་རང་བཞིན་གྱིས་འོད་གསལ་བ་ལ་གློ་བུར་གྱི་ཉོན་མོངས་པ་བྱུང་


[048-374a0] [374A] 
[048-374a1] ༄༅། །རང་བཞིན་གྱིས་འོད་གསལ་བ་དེ་ནི་གློ་བུར་གྱི་ཉོན་མོངས་པ་དེས་ཀུན་ནས་ཉོན་མོངས་པར་བྱེད་མི་ནུས་སོ། །སྲིང་མོ་འདི་ལྟར་ཡང་གཟུགས་ཀྱི་ལུས་ལ་ཇི་ལྟར་
[048-374a2] བལྟ་བར་བྱ། བུ་མོས་སྨྲས་པ། འཇམ་དཔལ། དཔེར་ན། མཚོ་བྲན་གྱི་ཆབ་ཀྱི་ནང་གི་ཆུ་ཟླ་བཞིན་དུའོ། །འཇམ་དཔལ་གྱིས་སྨྲས་པ། བུ་མོ། ཕུང་པོ་རྣམས་ཇི་ལྟར་བལྟ་བར་བྱ། བུ་
[048-374a3] མོས་སྨྲས་པ། འཇམ་དཔལ། དཔེར་ན། དེ་བཞིན་གཤེགས་པའི་སྤྲུལ་པ་བཞིན་དུའོ། །འཇམ་དཔལ་གྱིས་སྨྲས་པ། བུ་མོ། ཁམས་རྣམས་ཇི་ལྟར་བལྟ་བར་བྱ། བུ་མོས་སྨྲས་པ་
[048-374a4] འཇམ་དཔལ། དཔེར་ན། ཁམས་གསུམ་བསྐལ་པའི་མེས་བསྲེགས་པར་གྱུར་པ་དེ་བཞིན་དུའོ། །འཇམ་དཔལ་གྱིས་སྨྲས་པ། བུ་མོ། སྐྱེ་མཆེད་རྣམས་ཇི་ལྟར་བལྟ་བར་བྱ། བུ་མོས་
[048-374a5] སྨྲས་པ༑ འཇམ་དཔལ། དཔེར་ན། མངོན་པར་འདུ་བྱ་བའི་ལས་མངོན་པར་འདུས་མ་བགྱིས་པ་བཞིན་དུའོ། །འཇམ་དཔལ་གྱིས་སྨྲས་པ། བུ་མོ་འཁོར་འདི་ཇི་ལྟར་བལྟ་བར་བྱ། བུ་
[048-374a6] མོས་སྨྲས་པ། འཇམ་དཔལ། དཔེར་ན། འཁོར་འདི་ནི་སྟེང་གི་ནམ་མཁའི་མཚམས་བཞིན་དུའོ། །འཇམ་དཔལ་གྱིས་སྨྲས་པ། བུ་མོ། ཁྱོད་ཇི་ལྟར་བལྟ་བར་བྱ། བུ་མོས་སྨྲས་པ་
[048-374a7] འཇམ་དཔལ། དཔེར་ན། བདག་གི་ཕ་དང་མ་གཉིས་ཀྱི་གཉིས་ཕྲད་པ་མ་མཆིས་པ་བཞིན་དུའོ། །འཇམ་དཔལ་གྱིས་སྨྲས་པ། བུ་མོ། ང་ཇི་ལྟར་བལྟ་བར་བྱ། བུ་མོས་སྨྲས་པ། འཇམ་


[048-374b0] [374B] 
[048-374b1] དཔེར་ན། ལོང་བ་གཟུགས་ལ་བལྟ་བ་བཞིན་དུའོ། །འཇམ་དཔལ་གྱིས་སྨྲས་པ། བུ་མོ། ཁྱོད་ཀྱིས་ཆོས་འདི་དག་ཐོས་སམ། བུ་མོས་སྨྲས་པ། འཇམ་དཔལ། དཔེར་ན། སྒྱུ་མ་སྤྲུལ་
[048-374b2] པའི་རྣ་བའི་རྣམ་པར་རིག་པ་ལྟ་བུས་ཐོས་ལགས་སོ། །འཇམ་དཔལ་གྱིས་སྨྲས་པ། བུ་མོ། ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་དམ། བུ་མོས་སྨྲས་པ། འཇམ་
[048-374b3] དཔལ༑ བདག་ཉིད་བྱང་ཆུབ་ལགས་ཏེ། ཡང་འདོད་པར་མི་བགྱིད་དོ་།འཇམ་དཔལ་གྱིས་སྨྲས་པ། བུ་མོ། ཁྱོད་ཀྱིས་སྦྱིན་པའི་ཕ་རོལ་ཏུ་ཕྱིན་པ་སྤྱད་དམ། བུ་མོས་སྨྲས་པ། འཇམ་
[048-374b4] དཔལ༑ བདག་གིས་ཉོན་མོངས་པ་ཐམས་ཅད་གཏན་དུ་ཡོངས་སུ་བཏང་བས་སྤྱད་ལགས་སོ། །འཇམ་དཔལ་གྱིས་སྨྲས་པ། བུ་མོ། ཁྱོད་ཀྱིས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་
[048-374b5] སུ་རྫོགས་པར་བྱས་སམ། བུ་མོས་སྨྲས་པ། འཇམ་དཔལ། ནམ་མཁའ་ཡོངས་སུ་རྫོགས་པས་ཡོངས་སུ་རྫོགས་པར་བགྱིས་ལགས་སོ། །འཇམ་དཔལ་གྱིས་སྨྲས་པ། བུ་མོ། །
[048-374b6] ཁྱོད་ཀྱིས་བཟོད་པའི་ཕ་རོལ་ཏུ་ཕྱིན་པ་བསྒོམས་སམ། བུ་མོས་སྨྲས་པ། འཇམ་དཔལ། སེམས་ཅན་ཐམས་ཅད་སྐྱེ་བ་མ་མཆིས་པ་དང་འབྱུང་བ་མ་མཆིས་པས་བསྒོམས་ལགས་
[048-374b7] སོ༑ ༑འཇམ་དཔལ་གྱིས་སྨྲས་པ། བུ་མོ། ཁྱོད་ཀྱིས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་བརྩམས་སམ། བུ་མོས་སྨྲས་པ། འཇམ་དཔལ། ཆོས་ཐམས་ཅད་ཐོབ་པར་བགྱི་བ་མ་མཆིས་


[048-375a0] [375A] 
[048-375a1] ༄༅། །པའི་ཚུལ་གྱིས་བརྩམས་ལགས་སོ། །འཇམ་དཔལ་གྱིས་སྨྲས་པ། བུ་མོ། ཁྱོད་ཀྱིས་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་སམ། བུ་མོས་སྨྲས་
[048-375a2] པ༑ འཇམ་དཔལ། ཆོས་ཀྱི་དབྱིངས་གནས་པ་མ་མཆིས་པའི་ཚུལ་གྱིས་བདག་གནས་ལགས་སོ། །འཇམ་དཔལ་གྱིས་སྨྲས་པ། བུ་མོ། ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་
[048-375a3] ཡོངས་སུ་རྫོགས་པར་བྱས་སམ། བུ་མོས་སྨྲས་པ། འཇམ་དཔལ། ལྷག་ཆད་མ་མཆིས་པར་ཡོངས་སུ་རྫོགས་པར་བགྱིས་ལགས་སོ། །འཇམ་དཔལ་གྱིས་སྨྲས་པ། བུ་མོ་
[048-375a4] ཁྱོད་ཀྱིས་བྱམས་པ་བསྒོམས་སམ། བུ་མོས་སྨྲས་པ། འཇམ་དཔལ། སེམས་ཅན་ཐམས་ཅད་མི་སྲིད་པའི་ཚུལ་གྱིས་བསྒོམས་ལགས་སོ། །འཇམ་དཔལ་གྱིས་སྨྲས་པ། བུ་མོ། བྱང་
[048-375a5] ཆུབ་སེམས་དཔས་སྙིང་རྗེ་ཆེན་པོ་གང་ནས་བཙལ་བར་བྱ། བུ་མོས་སྨྲས་པ། འཇམ་དཔལ། བྱང་ཆུབ་སེམས་དཔས་སྙིང་རྗེ་ཆེན་པོ་ནི་སེམས་ཅན་ཐམས་ཅད་ཀྱི་ཉོན་མོངས་པ་
[048-375a6] རྣམས་ལས་བཙལ་བར་བགྱིའོ། །དེ་ཅིའི་སླད་དུ་ཞེ་ན། གལ་ཏེ་སེམས་ཅན་རྣམས་ཀྱི་ཉོན་མོངས་པ་མ་མཆིས་པར་གྱུར་ན། བྱང་ཆུབ་སེམས་དཔའ་ཡང་བླ་ན་མེད་པ་ཡང་དག་
[048-375a7] པར་རྫོགས་པའི་བྱང་ཆུབ་ཏུ་སེམས་སྐྱེ་བར་མི་འགྱུར་བའི་སླད་དུའོ། །འཇམ་དཔལ་གྱིས་སྨྲས་པ། བུ་མོ། བྱང་ཆུབ་སེམས་དཔས་དགའ་བ་ག་ལས་བཙལ་བར་བྱ། བུ་མོས་སྨྲས་


[048-375b0] [375B] 
[048-375b1] ལྷག་པའི་བསམ་པ་དང་ལྡན་པའི་བྱང་ཆུབ་ཀྱི་སེམས་ལས་སོ། །འཇམ་དཔལ་གྱིས་སྨྲས་པ། བུ་མོ། བྱང་ཆུབ་སེམས་དཔའི་བཏང་སྙོམས་ཅི་ཞིག་བྱེད། བུ་མོས་སྨྲས་པ། འཇམ་དཔལ་
[048-375b2] བྱང་ཆུབ་སེམས་དཔའི་བཏང་སྙོམས་ནི་སེམས་ཅན་ཐམས་ཅད་ལ་མི་སླུ་བ་ཡོངས་སུ་རྫོགས་པར་བགྱིད་པ་དང། ཆོས་ཐམས་ཅད་ལ་འགལ་བ་མ་མཆིས་པར་ཉེ་བར་མཆི་བར་
[048-375b3] བགྱིད་པའོ། །འཇམ་དཔལ་གྱིས་སྨྲས་པ། བུ་མོ། འགལ་བ་ཞེས་བྱ་བ་ཇི་ལྟ་བུ་ཡིན། བུ་མོས་སྨྲས་པ། གང་དག་མ་མཆིས་པའི་ཉོན་མོངས་པ་རྣམས་སྤང་བའི་སླད་དུ་བྱང་ཆུབ་ལ་རབ་ཏུ་
[048-375b4] ཞུགས་པ་དག་གོ་འཇམ་དཔལ་གྱིས་སྨྲས་པ། དེ་དག་གང་དང་འགལ་བུ་མོས་སྨྲས་པ། ཕས་ཀྱི་རྒོལ་བ་ཐམས་ཅད་དང་ངོ། །འཇམ་དཔལ་གྱིས་སྨྲས་པ། བུ་མོ། ཕས་ཀྱི་རྒོལ་
[048-375b5] བ་གང་དག་ཡིན། བུ་མོས་སྨྲས་པ། གང་དག་བཟོད་པའི་རློམ་སེམས་ཀྱིས་གཞན་ལ་རྒོལ་བ་དག་ལགས་སོ། །འཇམ་དཔལ་གྱིས་སྨྲས་པ། བུ་མོ། བཟོད་པ་ཞེས་བྱ་བ་ག་ལས་འོང། བུ་
[048-375b6] མོས་སྨྲས་པ། འཇམ་དཔལ། སེམས་ཅན་ཐམས་ཅད་ཀྱིས་མཐོ་བཙམས་པ་ལས་མཆིའོ། །དེ་ཅིའི་སླད་དུ་ཞེ་ན། མཐོ་བཙམས་པ་མ་མཆིས་ན་བཟོད་པ་ཅིའང་མ་མཆིས་པའི་སླད་དུ་
[048-375b7] སྟེ༑ འཇམ་དཔལ། གང་ལ་སེམས་ཅན་ཐམས་ཅད་ཀྱིས་མཐོ་བཙམས་པ་ན་འཁྲུག་པ་མ་མཆིས་ཤིང་གནོད་པ་མི་བགྱིད་པ་དེ་བཟོད་པ་བསྒོམས་པ་ལགས་སོ། །འཇམ་དཔལ་གྱིས་སྨྲས་


[048-376a0] [376A] 
[048-376a1] ༄༅། །པ༑ བུ་མོ། ཁོང་ཁྲོ་བ་ཞེས་བྱ་བ་ཇི་ལྟ་བུ་ཡིན། བུ་མོས་སྨྲས་པ། འཇམ་དཔལ། གང་གིས་བསྐལ་པ་བརྒྱར་བསགས་པའི་དགེ་བའི་རྩ་བ་རྣམས་ལ་གནོད་པར་
[048-376a2] བགྱིད་པ་འདི་ནི། ཁོང་ཁྲོ་བ་ཞེས་བགྱིའོ། །འཇམ་དཔལ་གྱིས་སྨྲས་པ། བུ་མོ༑ ཁོང་ཁྲོ་བ་མེད་པ་ཞེས་བྱ་བ་ཇི་ལྟ་བུ་ཡིན། བུ་མོས་སྨྲས་པ། འཇམ་དཔལ། གང་གིས་སེམས་ལ་
[048-376a3] ཞེ་འགྲས་པ་མ་མཆིས་ཤིང་ཡུལ་ཐམས་ཅད་ལ་གནོད་པ་མི་བགྱིད་པ་སྟེ། དེ་ནི་བཟོད་པ་ལགས་པར་རིག་པར་བགྱིའོ། །འཇམ་དཔལ་གྱིས་སྨྲས་པ། བུ་མོ། ཇི་ལྟར་ན། བྱང་ཆུབ་
[048-376a4] སེམས་དཔའ་གཡུལ་ལས་རྣམ་པར་རྒྱལ་བ་ཡིན། བུ་མོས་སྨྲས་པ། འཇམ་དཔལ། གང་ཆོས་ཐམས་ཅད་ལ་རྣམ་པར་འབྱེད་ཀྱང་མི་དམིགས་པ་ལགས་སོ། །འཇམ་དཔལ་གྱིས་སྨྲས་
[048-376a5] པ༑ བུ་མོ། ཇི་ལྟར་ན་བྱང་ཆུབ་སེམས་དཔའ་བདུད་ཕྱིར་རྒོལ་བ་བཅོམ་པ་ཡིན། བུ་མོས་སྨྲས་པ། གང་བདུད་ཐམས་ཅད་འདུལ་བར་བགྱིད་ཀྱང་ཉོན་མོངས་པ་མ་མཆིས་པ་སྟེ། དེ་ཅིའི་
[048-376a6] སླད་དུ་ཞེ་ན། འཇམ་དཔལ། བྱང་ཆུབ་སེམས་དཔའ་ནི་ཕུང་པོ་རྣམས་སྟོན་ཀྱང་ཕུང་པོའི་ཉོན་མོངས་པ་རྣམས་དང་ལྷན་ཅིག་མི་གནས་པ་དང། འཇམ་དཔལ། བྱང་ཆུབ་སེམས་
[048-376a7] དཔའ་ནི་ཉོན་མོངས་པ་རྣམས་སྟོན་ཀྱང་རང་བཞིན་ཆོས་ཉིད་ཀྱིས་ཆགས་པ་མ་མཆིས་པ་དང། འཇམ་དཔལ། བྱང་ཆུབ་སེམས་དཔའ་སེམས་ཅན་ཡོངས་སུ་སྨིན་པར་བགྱི་བའི་སླད་


[048-376b0] [376B] 
[048-376b1] འཆི་བ་སྟོན་ཀྱང་ཆོས་ཐམས་ཅད་ལ་འཆི་འཕོ་བ་དང། འགྲོ་བ་མ་མཆིས་པར་རབ་ཏུ་རྟོགས་པ་དང། འཇམ་དཔལ། བྱང་ཆུབ་སེམས་དཔའ་ནི་ལྷའི་བུ་དག་སྟོན་ཀྱང་ཕྲག་
[048-376b2] དོག་དང། རློམ་སེམས་ཐམས་ཅད་དང་བྲལ་བའི་སླད་དུའོ། །འཇམ་དཔལ་གྱིས་སྨྲས་པ། བུ་མོ། བྱང་ཆུབ་སེམས་དཔའ་ཇི་ལྟར་སེམས་ཅན་ཡོངས་སུ་སྨིན་པར་བྱེད། བུ་མོས་སྨྲས་པ་
[048-376b3] འཇམ་དཔལ། བྱང་ཆུབ་སེམས་དཔས་ཤེས་རབ་དང་ཐབས་ཡོངས་སུ་སྒོམ་པས་སེམས་ཅན་ཡོངས་སུ་སྨིན་པར་བགྱིད་དོ། །འཇམ་དཔལ་གྱིས་སྨྲས་པ། བུ་མོ་བྱང་ཆུབ་སེམས་དཔས་
[048-376b4] ཇི་ལྟར་སེམས་ཅན་ཐམས་ཅད་ཀྱི་དྲུང་དུ་གནས་པར་བྱ། བུ་མོས་སྨྲས་པ། འཇམ་དཔལ། རང་གི་སེམས་དང་ཤེས་པ་ཡོངས་སུ་སྒོམ་པས་བྱང་ཆུབ་སེམས་དཔས་སེམས་ཅན་ཐམས་
[048-376b5] ཅད་ཀྱི་དྲུང་དུ་གནས་པར་བགྱིའོ། །འཇམ་དཔལ་གྱིས་སྨྲས་པ། བུ་མོ། འཁོར་འདི་ནི་ཁྱོད་ལ་ཆོས་ཉན་པར་འདོད་དོ། །བུ་མོས་སྨྲས་པ། འཇམ་དཔལ། གང་དུ་བདག་དང་གཞན་གྱི་
[048-376b6] འདུ་ཤེས་འཇུག་པ་དེ་ནི་ཉན་པར་འཚལ་བ་མ་ལགས་ལ། གང་ལ་རྣ་བའི་རྣམ་པར་རིག་པས་རྣམ་པར་ཤེས་པ་འཇུག་པའམ་ཉན་པར་འཚལ་བ་མ་ལགས་སོ། །འཇམ་དཔལ་གྱིས་
[048-376b7] སྨྲས་པ༑ བུ་མོ། ཆོས་ཉན་པར་འདོད་པ་ཞེས་བྱ་བ་ཇི་ལྟ་བུ་ཡིན་བུ་མོས་སྨྲས་པ། འཇམ་དཔལ། གང་གི་ཚེ་རང་གི་ལུས་ལ་རྨི་ལམ་གྱི་མི་ལྟ་བུར་མོས་པ་དང། ཆོས་སྟོན་པ་ལ་སྒྱུ་མའི་


[048-377a0] [377A] 
[048-377a1] ༄༅། །མི་ལྟ་བུར་མོས་པ་དང། བསྟན་པའི་ཆོས་དེ་ལའང་བྲག་ཅའི་སྒྲ་སྐད་ལྟ་བུར་མོས་ཤིང། མོས་པ་དང། རྣམ་པར་གྲོལ་བ་ལའང་གཉིས་སུ་མི་བགྱིད་པ་དེ་ཙམ་
[048-377a2] གྱིས་ན༑ ཆོས་ཉན་པར་འཚལ་པ་ལགས་སོ། །འཇམ་དཔལ་གྱིས་སྨྲས་པ། བུ་མོ། ཆོས་ཇི་ལྟར་མཉན་པར་བྱ། བུ་མོས་སྨྲས་པ། ཆོས་ལ་རྟོན་པ་ལ་ནན་ཏན་བགྱིད་པས་ཆོས་
[048-377a3] མཉན་པར་བགྱིའོ། །དེ་ནས་འཇམ་དཔལ་གཞོན་ནུར་གྱུར་པའི་བྱིན་གྱི་རླབས་དང། རང་གི་དགེ་བའི་རྩ་བ་བསགས་པའི་ཤེས་རབ་ཀྱིས་སྨད་ཚོང་མའི་བུ་མོ་གསེར་མཆོག་འོད་
[048-377a4] དཔལ་གྱིས་དེ་ལྟ་དེ་ལྟར་ཆོས་བསྟན་པ་ན་འཁོར་དེ་ལས་སྲོག་ཆགས་ཁྲི་ཉིས་སྟོན་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །བྱང་ཆུབ་སེམས་
[048-377a5] དཔའི་ཐེག་པ་མ་སྔོན་དགེ་བའི་རྩ་བ་བསགས་པའི་ལྷ་དང་མི་ལྔ་བརྒྱས་ནི་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ་།སྲོག་ཆགས་སུམ་ཁྲི་ཉིས་སྟོང་ནི་ཆོས་རྣམས་ལ་ཆོས་ཀྱི་
[048-377a6] མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་བུ་མོ་དེའང་ཆོས་ཉན་པའི་དགའ་བ་དང། མཆོག་ཏུ་དགའ་བས་ཆོས་རྣམས་ལ་རྗེས་སུ་མཐུན་པའི་བཟོད་པ་ཐོབ་པར་གྱུར་ཏོ། །
[048-377a7] དེས་བཟོད་པ་ཐོབ་ནས་འཇམ་དཔལ་གཞོན་ནུར་གྱུར་པའི་རྐང་པ་ལ་གཏུགས་ཏེ་འཇམ་དཔལ། ཐུགས་བརྩེ་བའི་སླད་དུ་བདག་རབ་ཏུ་དབྱུང་དུ་གསོལ། ཚུལ་བཞིན་མ་ལགས་པར་


[048-377b0] [377B] 
[048-377b1] འཕགས་པ་མ་ལགས་པ། འཕགས་པའི་ཆོས་ལས་ཉམས་པར་བགྱིད་པའི་ལུས་འདི་ལས་ཐར་པར་མཛད་དུ་གསོལ་ཞེས་རབ་ཏུ་འབྱུང་བར་གསོལ་བ་བཏབ་བོ། །འཇམ་
[048-377b2] དཔལ་གྱིས་སྨྲས་པ། སྲིང་མོ། འདི་ལྟ་སྟེ། མགོའི་སྐྲ་འབྲེག་པ་དེ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་ནོ། །དེ་ཅིའི་ཕྱིར་ཞེ་ན། བུ་མོ། གང་སེམས་ཅན་ཐམས་ཅད་ཀྱི་ཉོན་
[048-377b3] མོངས་པ་གཅད་པའི་ཕྱིར་བརྩོན་པ་དེ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་པའི་ཕྱིར་རོ། །བུ་མོ། གང་གོས་ངུར་སྨྲིག་འཆང་བ་དེ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་
[048-377b4] ཡིན་གྱི༑ བུ་མོ། གང་བདག་ཉིད་ཀྱང་བསླབ་པ་དང། ཚུལ་ཁྲིམས་ཡང་དག་པར་བླངས་ལ། ཚུལ་ཁྲིམས་འཆལ་པའི་སེམས་ཅན་རྣམས་ཀྱང་ཚུལ་ཁྲིམས་ཀྱི་སྡོམ་པ་དང། བརྟུལ་ཞུགས་ལ་
[048-377b5] ཡང་དག་པར་སྦྱོར་བར་བྱེད་པ་དེ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །བུ་མོ། གང་བདག་ཉིད་དབེན་པར་གནས་པ་དེ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི་
[048-377b6] བུ་མོ༑ ༑གང་འགྲོ་བ་ལྔའི་འཁོར་བ་ན་རྣམ་པར་རྒྱུག་པའི་སེམས་ཅན་རྣམས་དབེན་པ་ཤེས་པ་ལ་འགོད་པར་བྱེད་པ་དེ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །ཁ་དོག་དང་
[048-377b7] གཟུགས་ཀྱི་རྟགས་དང། སྤྱོད་ལམ་གྱི་དབྱིབས་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི། སེམས་ཅན་གཞན་དང། གང་ཟག་གཞན་དག་ལ་བྱམས་པ་དང། སྙིང་རྗེའི་སེམས་


[048-378a0] [378A] 
[048-378a1] ༄༅། །བསྐྱེད་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །བདག་གི་དགེ་བའི་རྩ་བ་བསྐྱེད་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི་
[048-378a2] སེམས་ཅན་གཞན་གྱི་དགེ་བའི་རྩ་བ་བསྐྱེད་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །བདག་ཡོངས་སུ་མྱ་ངན་ལས་འདའ་བའི་ལྷག་པའི་བསམ་པ་ལ་གུས་པ་ནི་བྱང་
[048-378a3] ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི། སེམས་ཅན་གཞན་ཡོངས་སུ་མྱ་ངན་ལས་བཟླ་བའི་ལྷག་པའི་བསམ་པར་གུས་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་
[048-378a4] ཡིན་ནོ༑ ༑བདག་གི་ཉོན་མོངས་པ་ཞི་བར་བྱེད་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི། སེམས་ཅན་ཐམས་ཅད་ཀྱི་ཉོན་མོངས་པ་ཞི་བར་བྱེད་པ་ནི་བྱང་ཆུབ་སེམས་
[048-378a5] དཔའི་རབ་ཏུ་འབྱུང་བ་ཡིན་ནོ། །བདག་གི་སེམས་རྗེས་སུ་སྲུང་བ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི། སེམས་ཅན་ཐམས་ཅད་ཀྱི་སེམས་རྗེས་སུ་སྲུང་པ་ནི་བྱང་
[048-378a6] ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །བདག་ཐར་པར་བྱ་བ་ལ་བརྩོན་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི་སེམས་ཅན་ཐམས་ཅད་ཐར་པར་བྱ་བ་ལ་
[048-378a7] བརྩོན་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །བུ་མོ། འཁོར་བས་སྐྱོ་བ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི། སེམས་ཅན་ཐམས་ཅད་འཁོར་བ་ལས་


[048-378b0] [378B] 
[048-378b1] འབྱུང་བ་ཡིན་ནོ། །བུ་མོ། མྱ་ངན་ལས་འདའ་བ་ལ་དགའ་བ་ནི་བྱང་ཆུབ་སེམས་དཔའི་རབ་ཏུ་འབྱུང་བ་མ་ཡིན་གྱི་
[048-378b2] སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་བྱེད་པ་ནི་བྱང་ཆུབ་སེམས་དཔའི་རབ་ཏུ་འབྱུང་བ་ཡིན་ནོ། །བུ་མོ། རབ་ཏུ་འབྱུང་བ་ཞེས་བྱ་བ་དེ་ནི་སེམས་ཅན་གཞན་
[048-378b3] དག་ལ་སྙིང་རྗེ་ཆེ་བ་ཞེས་བྱ་བའི་ཚིག་བླ་དྭགས་སོ། །བུ་མོ་རབ་ཏུ་འབྱུང་བ་ཞེས་བྱ་བ་དེ་ནི་གཞན་གྱི་འཁྲུལ་པ་ལ་སྐྱོན་དུ་མི་ལྟ་བ་ཞེས་བྱ་བའི་ཚིག་བླ་དྭགས་སོ། །བུ་མོ། རབ་ཏུ་
[048-378b4] འབྱུང་བ་ཞེས་བྱ་བ་དེ་ནི་གཞན་གྱི་རྙེད་པ་ལ་ཕྲག་དོག་མེད་པ་ཞེས་བྱ་བའི་ཚིག་བླ་དྭགས་སོ། །བུ་མོ། རབ་ཏུ་འབྱུང་བ་ཞེས་བྱ་བ་དེ་ནི་བདག་དང་གཞན་ལ་གདུང་པ་མེད་པ་ཞེས་བྱ་བའི་
[048-378b5] ཚིག་བླ་དྭགས་སོ། །བུ་མོ། རབ་ཏུ་འབྱུང་བ་ཞེས་བྱ་བ་དེ་ནི་གཞན་ལ་མི་སྨོད་པ་ཞེས་བྱ་བའི་ཚིག་བླ་དྭགས་སོ། །བུ་མོ། རབ་ཏུ་འབྱུང་བ་ཞེས་བྱ་བ་དེ་ནི་གཞན་ལ་བསྟེན་པ་ཞེས་བྱ་
[048-378b6] བའི་ཚིག་བླ་དྭགས་སོ། །བུ་མོ། རབ་ཏུ་འབྱུང་བ་ཞེས་བྱ་བ་དེ་ནི་གཞན་གྱི་ལྟུང་བ་མི་གླེང་བ་ཞེས་བྱ་བའི་ཚིག་བླ་དྭགས་སོ། །བུ་མོ། རབ་ཏུ་འབྱུང་བ་ཞེས་བྱ་བ་དེ་ནི་ཉེས་པ་ཐམས་ཅད་
[048-378b7] ལས་འབྱིན་པ་ཞེས་བྱ་བའི་ཚིག་བླ་དྭགས་སོ། །བུ་མོ། བྱང་ཆུབ་སེམས་དཔའི་རབ་ཏུ་འབྱུང་བ་ནི་གཞན་ལ་རག་ལས་པ་ཡིན་ཏེ། བྱང་ཆུབ་སེམས་དཔས་གཞན་ལ་རག་མ་ལས་པར་བྱའོ་


[048-379a0] [379A] 
[048-379a1] ༄༅། །བུ་མོས་སྨྲས་པ། འཇམ་དཔལ། ཇི་ལྟར་ན། བྱང་ཆུབ་སེམས་དཔའི་རབ་ཏུ་འབྱུང་བ་གཞན་ལ་རག་ལས་པ་ལགས། འཇམ་དཔལ་གྱིས་སྨྲས་པ། བུ་མོ་
[048-379a2] རབ་ཏུ་འབྱུང་བ་ཚུལ་ཁྲིམས་ལ་རག་ལས་པ་ཡིན་ཏེ། ཚུལ་ཁྲིམས་འཆལ་པ་ལ་ནི་རབ་ཏུ་འབྱུང་བ་ཅིའང་མེད་དོ། །བུ་མོ། རབ་ཏུ་འབྱུང་བ་ནི་ཏིང་ངེ་འཛིན་ལ་རག་ལས་པ་ཡིན་
[048-379a3] ཏེ༑ བརྗེད་ངས་པ་ལ་ནི་རབ་ཏུ་འབྱུང་བ་ཅིའང་མེད་དོ། །བུ་མོ་རབ་ཏུ་འབྱུང་བ་ནི་ཤེས་རབ་ལ་རག་ལས་པ་ཡིན་ཏེ། ཤེས་རབ་འཆལ་པ་ལ་ནི་རབ་ཏུ་འབྱུང་བ་ཅིའང་མེད་དོ། །
[048-379a4] བུ་མོ༑ རབ་ཏུ་འབྱུང་བ་ནི་རྣམ་པར་གྲོལ་བ་ལ་རག་ལས་པ་ཡིན་ཏེ་སེམས་རྣམ་པར་མ་གྲོལ་བ་ལ་ནི། རབ་ཏུ་འབྱུང་བ་ཅིའང་མེད་དོ་།བུ་མོ། རབ་ཏུ་འབྱུང་བ་ནི་རྣམ་པར་གྲོལ་བའི་ཡེ་
[048-379a5] ཤེས་མཐོང་བ་ལ་རག་ལས་པ་ཡིན་ཏེ། རྣམ་པར་གྲོལ་བའི་ཡེ་ཤེས་མཐོང་བ་མེད་པ་ལ་ནི་རབ་ཏུ་འབྱུང་བ་ཅིའང་མེད་དོ། །བུ་མོས་སྨྲས་པ། འཇམ་དཔལ། ཇི་ལྟར་ན། བྱང་ཆུབ་
[048-379a6] སེམས་དཔའི་རབ་ཏུ་འབྱུང་བ་གཞན་ལ་རེག་ལས་པ་མ་མཆིས་པ་ལགས་འཇམ་དཔལ་གྱིས་སྨྲས་པ། བུ་མོ། བྱང་ཆུབ་སེམས་དཔའ་ནི་གཞན་གྱི་དྲིང་མི་འཇོག་པས་ན། གཞན་
[048-379a7] ལ་རག་ལས་པ་མེད་པ་སྟེ། རང་གི་ཀུན་ཤེས་པའི་ཡེ་ཤེས་ཀྱིས་འདིས་གང་ཅི་ཤེས་པ་དེ་བདག་གིས་ཀྱང་ཤེས་ལ། འདི་གང་ཅི་སྨྲ་བ་དེ་བདག་ཀྱང་སྨྲའོ་ཞེས་གཞན་དག་གི་ངོར་


[048-379b0] [379B] 
[048-379b1] གཞན་ལ་རག་ལས་པ་མེད་པ་ཡིན་ནོ། །འཇམ་དཔལ། གཞོན་ནུར་གྱུར་པས་རབ་ཏུ་འབྱུང་བའི་ལེའུ་ཆོས་ཀྱི་རྣམ་གྲངས་འདི་བཤད་པ་ན། ལེགས་པར་བཤད་པའི་
[048-379b2] ཕྱིར་བྱང་ཆུབ་སེམས་དཔའ་ལྔ་བརྒྱས་རང་རང་གི་གོས་དང་རྒྱན་ཐམས་ཅད་ལུས་ལས་ཕུད་དེ། འཇམ་དཔལ་གཞོན་ནུར་གྱུར་པ་ལ་ཕུལ་ནས་འདི་སྐད་ཅེས་སྨྲས་སོ། །འཇམ་དཔལ་
[048-379b3] ཁྱེད་ཀྱིས་བྱང་ཆུབ་སེམས་དཔའ་རྣམས་ཀྱི་རབ་ཏུ་འབྱུང་བ་ལེགས་པར་བཤད་དེ། བདག་ཅག་རྣམས་ཀྱིས་ཀྱང་རབ་ཏུ་འབྱུང་བ་འདི་བསྒྲུབ་པར་བགྱིའོ། །དེ་ནས་འཇམ་དཔལ་
[048-379b4] གཞོན་ནུར་གྱུར་པས་སྨད་ཚོང་མའི་བུ་མོ་གསེར་མཆོག་འོད་དཔལ་ལ་འདི་སྐད་ཅེས་སྨྲས་སོ། །བུ་མོ། ཁྱོད་རྟའི་ཤིང་རྟ་འདི་ལ་ཞོན་ལ། ཚོང་དཔོན་གྱི་བུ་འཇིགས་བྱིན་ལ་སྙིང་
[048-379b5] བརྩེ་བའི་ཕྱིར་ཡོངས་སུ་སྨིན་པར་གྱིས་ཤིག་དང། དེ་ཉིད་ཀྱིས་ཁྱོད་རབ་ཏུ་འབྱུང་བ་དང། བསྙེན་པར་རྫོགས་པར་འགྱུར་རོ། །དེ་ནས་སྐྱེ་བོ་ཕལ་པོ་ཆེ་དེ་དག་འདི་སྙམ་དུ་སེམས་ཏེ་
[048-379b6] འདོད་ཆགས་དང་བྲལ་བ་དང། འདོད་ཆགས་དང་མ་བྲལ་བ་གཉིས་ལྷན་ཅིག་གནས་སུ་ཇི་ལྟར་རུང་སྙམ་མོ། །དེ་ནས་བུ་མོ་དེས་སྐྱེ་བོ་ཕལ་པོ་ཆེ་དེ་དག་གི་སེམས་ཀྱི་ཡོངས་སུ་རྟོག་པ་སེམས་
[048-379b7] ཀྱིས་ཤེས་ནས་སྐྱེ་བོ་ཕལ་པོ་ཆེ་དེ་དག་ལ་འདི་སྐད་ཅེས་སྨྲས་སོ། །གྲོགས་པོ་དག་འདོད་ཆགས་དང་བྲལ་བའི་བྱང་ཆུབ་སེམས་དཔའ་ནི་འདོད་ཆགས་དང་བཅས་པའི་སེམས་ཅན་


[048-380a0] [380A] 
[048-380a1] ༄༅། །རྣམས་དང་ལྷན་ཅིག་གནས་ཀྱང་ཁ་ན་མ་ཐོ་བ་མེད་ལ་འདོད་ཆགས་དང་བཅས་པའི་སེམས་ཅན་རྣམས་ཀྱང་འདུལ་བར་བྱེད་དོ་།གྲོགས་པོ་དག་ཞེ་སྡང་དང་བྲལ་
[048-380a2] བའི་བྱང་ཆུབ་སེམས་དཔའ་ནི་ཞེ་སྡང་དང་བཅས་པའི་སེམས་ཅན་རྣམས་དང་ལྷན་ཅིག་གནས་ཀྱང་ཁ་ན་མ་ཐོ་བ་མེད་ལ། ཞེ་སྡང་དང་བཅས་པའི་སེམས་ཅན་རྣམས་ཀྱང་འདུལ་བར་བྱེད་དོ། །
[048-380a3] གྲོགས་པོ་དག་གཏི་མུག་དང་བྲལ་བའི་བྱང་ཆུབ་སེམས་དཔའ་ནི་གཏི་མུག་དང་བཅས་པའི་སེམས་ཅན་རྣམས་དང་ལྷན་ཅིག་གནས་ཀྱང་ཁ་ན་མ་ཐོ་བ་མེད་ལ། གཏི་མུག་དང་བཅས་པའི་
[048-380a4] སེམས་ཅན་རྣམས་ཀྱང་འདུལ་བར་བྱེད་དོ། །གྲོགས་པོ་དག་ཉོན་མོངས་པ་དང་བྲལ་བའི་བྱང་ཆུབ་སེམས་དཔའ་ནི་ཉོན་མོངས་པ་དང་བཅས་པའི་སེམས་ཅན་རྣམས་དང་ལྷན་ཅིག་གནས་ཀྱང་
[048-380a5] ཁ་ན་མ་ཐོ་བ་མེད་ལ། ཉོན་མོངས་པ་དང་བཅས་པའི་སེམས་ཅན་རྣམས་ཀྱང་འདུལ་བར་བྱེད་དོ། །གྲོགས་པོ་དག་འདི་ལྟ་སྟེ། དཔེར་ན། མ་ནི་བུ་དང་ལྷན་ཅིག་གནས་ཀྱང་ཆགས་པ་མེད་
[048-380a6] དོ༑ ༑གྲོགས་པོ་དག་དེ་བཞིན་དུ་བྱང་ཆུབ་སེམས་དཔའ་ཡང་སེམས་ཅན་ཐམས་ཅད་དང་ལྷན་ཅིག་གནས་ཀྱང་ཆགས་པ་མེད་དོ། །གྲོགས་པོ་དག་།འདི་ལྟ་སྟེ། དཔེར་ན། བཅིངས་པ་
[048-380a7] ལས་བཀྲོལ་བའི་མི་ནི་འདོད་ཆགས་ཀྱི་ཀུན་ཏུ་སྤྱད་པ་ལ་མི་སྤྱོད་དོ། །གྲོགས་པོ་དག་དེ་བཞིན་དུ་བྱང་ཆུབ་སེམས་དཔའ་ཡང་ཁམས་གསུམ་པ་དག་འཆིང་བ་དང། འོབས་ལྟ་བུར་


[048-380b0] [380B] 
[048-380b1] །དེ་ནས་སྨད་ཚོང་མའི་བུ་མོ་གསེར་མཆོག་འོད་དཔལ་ཆོས་ཀྱི་འབབ་སྟེགས་སུ་ནི་ཞུགས། གཏིང་ནི་རྙེད། ཐང་ལ་ནི་ཕྱིན། མ་རིག་པའི་མུན་པ་དང་ནི་
[048-380b2] བྲལ་ཏེ་སྲིད་པའི་སྐྱོན་གྱི་ཉོན་མོངས་པ་འཇིགས་པར་ལྟ་བ་ནི་ལེགས་པར་མཐོང་ནས་འཇམ་དཔལ་གཞོན་ནུར་གྱུར་པའི་རྐང་པ་ལ་མགོ་བོས་ཕྱག་འཚལ་ཏེ་ལན་གསུམ་བསྐོར་བ་བྱས་
[048-380b3] ནས་ཤིང་རྟ་ལ་ཞོན་ཁར་ཚིགས་སུ་བཅད་པ་འདི་དག་སྨྲས་སོ་།རང་བཞིན་རྣམ་དག་ཆགས་པས་མ་ཆགས་ཤིང། །རྟག་ཏུ་བྱམས་སེམས་སྣང་བས་སྡང་བ་མེད། །ཤེས་རབ་སྣང་ཤར་གཏི་
[048-380b4] མུག་རྨོངས་བྲལ་བ། །ཉོན་མོངས་མེད་པར་ཤིང་རྟ་བཞོན་པར་བྱ་།གང་གིས་སྔོན་ཆད་བདག་ནི་རྒྱལ་གྱུར་ཅིག་ནོར་ཆགས་ཚོང་དཔོན་བུ་དང་ལྷན་ཅིག་ཏུ། །ཤིང་རྟར་ཞུགས་ནས་སྐྱེད་མོས་
[048-380b5] ཚལ་སོང་བ། །འདོད་པའི་རྣམ་རྟོག་དེ་དག་གང་དུ་སོང། །ཇི་ལྟར་སྤྲིན་ཚོགས་སྟུག་པོས་ས་ཁེབས་ན། །ཉི་མའི་འོད་ཟེར་ལྷམ་མེ་ལྷན་ནེར་མིན། །འོན་ཀྱང་འོད་ཟེར་དེ་དག་གར་མི་འགྲོ་སྤྲིན་
[048-380b6] གྱིས་བསྒྲིབས་པས་སྣང་བ་མེད་དུ་ཟད། །དེ་བཞིན་ཉོན་མོངས་བསྒྲིབས་པས་བྱིས་པ་ཀུན། །ཤེས་རབ་སྣང་ལ་བློ་སྐྱེ་མེད་པ་ཡང་།ཤེས་རབ་ཡུལ་གང་ན་ཡང་གནས་པ་མེད། །ཉོན་མོངས་
[048-380b7] ཡོངས་སུ་ཤེས་པས་ཤེས་རབ་སྣང། །ཉོན་མོངས་གང་ནས་འོང་བའང་མ་ཡིན་ཞིང། །ཡུལ་གྱི་ཕྱོགས་དང་ཆར་ཡང་མ་ཡིན་ཏེ་།ཚུལ་བཞིན་མ་ཡིན་པ་ལས་ཉོན་མོངས་འབྱུང། །ཚུལ་


[048-381a0] [381A] 
[048-381a1] ༄༅། །བཞིན་གྱིས་ནི་དེ་དག་འབྱུང་མི་འགྱུར། །བོར་བ་མེད་ཅིང་བླངས་པའང་ཡོད་མ་ཡིན། །བསྐྱེད་པ་མེད་ཅིང་བཀག་པའང་ཡོད་མ་ཡིན། །གཞན་ལ་མ་བྱིན་འཕྲོག་
[048-381a2] པའང་མ་ཡིན་ཏེ། །ཆོས་མཉམ་ཉིད་ཀྱིས་བདག་ཀྱང་རྣམ་པར་དག་།འབྲུ་མར་སྒྲོན་མ་མུན་པར་བྱུང་བ་ན། །མུན་པ་ཕྱོགས་སུ་འདོང་བ་མེད་པ་ལྟར། །ཤེས་རབ་ཀྱིས་ནི་མུན་པ་མེད་
[048-381a3] གྱུར་ན༑ ༑ཉོན་མོངས་ཟད་གྱུར་མེད་ཅིང་འབྱུང་བའང་མེད། །ཇི་ལྟར་སྨན་པས་ནད་པ་གསོ་བ་ན། །དེ་ཡི་ཁམས་ནི་འཇིགས་པར་མི་བྱེད་ཀྱང། །དེ་ཡི་གློ་བུར་ནད་ནི་ཞི་བར་འགྱུར། །
[048-381a4] ནད་རྣམས་གཞར་ཡང་འབྱུང་བ་མེད་པ་ལྟར། །དེ་བཞིན་སྨན་པའི་དམ་པ་འཇམ་དབྱངས་ཀྱིས། །རིགས་པའི་ཚུལ་མཁྱེན་སྦྱོར་བ་སྣ་ཚོགས་ཀྱི། །སེམས་ཅན་ཉོན་མོངས་ཉེ་
[048-381a5] བར་ཞི་མཛད་ཀྱང། །ཆོས་རྣམས་རྣམ་པར་འཇིག་པར་མཛད་པ་མེད་།ཕུང་པོ་འདི་དང་ཁམས་རྣམས་འདི་དག་དང། །སྐྱེ་མཆེད་འདི་རྣམས་གཏན་དུ་འགྱུར་བ་མེད། །གང་དག་
[048-381a6] སྔོན་ཆད་ཉེས་ལྡན་དུག་བཅས་པ། །དེ་དག་དེ་ནི་དུག་མེད་འགྱུར་བ་མེད། །དེ་ནས་སྨད་ཚོང་མའི་བུ་མོ་གསེར་མཆོག་འོད་དཔལ་གྱིས་ཚོགས་སུ་བཅད་པ་དེ་དག་སྨྲས་ནས་ཡང་
[048-381a7] འཇམ་དཔལ་གཞོན་ནུར་གྱུར་པའི་རྐང་པ་ལ་མགོ་བོས་ཕྱག་བྱས་ཏེ་ཡང་འཇམ་དཔལ་གཞོན་ནུར་གྱུར་པ་ལ་བསྐོར་བ་བྱས་ནས་ཚོང་དཔོན་གྱི་བུ་འཇིགས་བྱིན་དང་ལྷན་ཅིག་ཏུ་


[048-381b0] [381B] 
[048-381b1] དེ་ལྟ་བུའི་འབྱོར་པ་ཉིད་ཀྱིས་སྐྱེད་མོས་ཚལ་གྱི་སར་སོང་ངོ། །འཇམ་དཔལ་གཞོན་ནུར་གྱུར་པས་ཀྱང་ཐམས་ཅད་དང་ལྡན་པའི་འཁོར་དེ་ལ་ཆོས་དང་ལྡན་པའི་
[048-381b2] གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག། ཡང་དག་པར་གཟེངས་བསྟོད། །ཡང་དག་པར་རབ་ཏུ་དགའ་བར་བྱས་སོ་།ཡང་དག་པར་བསྟན། ཡང་དག་པར་
[048-381b3] འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་བྱས་ནས་དེ་དག་ལ་འདི་སྐད་ཅེས་སྨྲས་སོ། །གྲོགས་པོ་དག་།གང་དག་ཆོས་ཉན་པར་དགའ་བ་རྣམས་
[048-381b4] དེའང་ཕྱི་དྲོའི་དུས་ཀྱི་ཚེ་དེ་བཞིན་གཤེགས་པའི་སྤྱན་སྔར་དེངས་ཤིག་དེ་སྐད་ཅེས་སྨྲས་ནས་ས་ཕྱོགས་དེ་ནས་ལངས་ཏེ། རང་རང་གི་གནས་ག་ལ་བ་དེ་ལོགས་སུ་སོང་ངོ། །དེ་ནས་སྨད་
[048-381b5] ཚོང་མའི་བུ་མོ་གསེར་མཆོག་འོད་དཔལ་དང། ཚོང་དཔོན་གྱི་བུ་འཇིགས་བྱིན་གཉིས་ལྷན་ཅིག་ཏུ་སྐྱེད་མོས་ཚལ་དུ་ཕྱིན་པ་དང། དེར་མེ་ཏོག་ཆལ་བར་བཀྲམ་སྟེ་བདུག་པས་བདུགས་
[048-381b6] བླ་བྲེ་བྲེས་ནས་གདུགས་དང། རྒྱལ་མཚན་དང། བ་དན་སྣ་ཚོགས་ཀྱིས་ལེགས་པར་བརྒྱན་ཏེ་བཟའ་བཏུང་འབྱོར་པ་དག་ཀྱང་བཤམས་ནས་དགའ་བའི་རྩེད་མོ་དང་རྗེས་སུ་མཐུན་པའི་
[048-381b7] སིལ་སྙན་དང། ཕེག་རྡོབ་པར་གླུ་དབྱངས་ལེན་པར་བྱེད་ཅིང་སྐྱེད་མོས་ཚལ་ན་གནས་པར་གྱུར་ཏོ། །དེ་དག་གིས་ཟོས་ཤིང་འཐུངས་ནས་རབ་ཏུ་མྱོས་པར་གྱུར་བ་དང། སྨད་ཚོང་མའི་བུ་


[048-382a0] [382A] 
[048-382a1] ༄༅། །མོ་གསེར་མཆོག་འོད་དཔལ་ཚོང་དཔོན་གྱི་བུ་འཇིགས་བྱིན་གྱི་ཕང་བར་སྔས་བཅས་ཏེ་ཉལ་ལོ། །དེ་ནས་བུ་མོ་དེས་མངོན་པར་ཤེས་པའི་སྟོབས་ཀྱིས་རང་
[048-382a2] གི་ལུས་རྙིས་པར་བསྟན་ནས་དེས་འཆི་བའི་འདུ་ཤེས་བསྐྱེད་དེ། དེའི་ལུས་ཐམས་ཅད་མི་སྡུག་པར་གྱུར་ནས་རོ་མྱགས་པ་འདྲ་བར་སྣང་ཞིང། དེའི་རྣ་བའི་བུ་ག་གཉིས་དང། མིག་
[048-382a3] གི་དབང་པོ་དང། སྣའི་ནང་ནས་མི་གཙང་པ་དྲི་མི་ཞིམ་པ་དག་འབྱུང་ཞིང་བྱུང་ནས་ཀྱང་ལུས་ཐམས་ཅད་ལ་ཁྱབ་པར་གྱུར་ཏོ་།དེའི་ཁའི་ནང་ནས་ཀྱང་དྲི་མནམ་པོ་དག་བྱུང་སྟེ། དྲི་
[048-382a4] མནམ་པོ་དེ་དག་གིས་སྐྱེད་མོས་ཚལ་དེ་ཐམས་ཅད་ཀྱང་ཁྱབ་པར་གྱུར་ཏོ། །སྤུའི་ཁུང་བུ་ཐམས་ཅད་ནས་ཀྱང་ཁྲག་དང་རང་མནམ་པོ་དག་འཛག་གོ་ལྟོ་བ་དང་ལྟེ་བའི་དབུས་རྡོལ་
[048-382a5] བ་ནས་ཀྱང་མཚེར་བ་དང་རྒྱུ་མ་ཐམས་ཅད་བྱུང་ངོ། །རྐུབ་དང་འདོམས་ནས་ཀྱང་བཤང་གཅི་དག་འབྱུང་ཞིང་འཛག་གོ་དེའི་སྤྱི་བོ་ནས་ཀྱང་ཀླད་པ་འཛག་གོ། རྐང་ལག་གི་སོར་
[048-382a6] མོ་རྣམས་ལའང་སྦྲང་མ་སྔོན་པོ་དག་རྒྱུ་བར་གྱུར་ཏོ། །དེ་ནས་ཚོང་དཔོན་གྱི་བུ་འཇིགས་བྱིན་གྱིས་བུ་མོ་དེའི་ལུས་ལ་དེ་ལྟ་བུའི་གནས་སྐབས་སུ་གྱུར་པ་དག་མཐོང་ངོ། །མཐོང་ནས་
[048-382a7] ཀྱང་འཇིགས་སྐྲག་སྟེ་ཡི་ཆད་ཅིང་སྐྱབས་མེད་རྟེན་མེད་དཔུང་གཉེན་མེད་པར་གྱུར་ནས་སྐྱབས་ཚོལ་ཞིང་འཇིགས་པ་ཆེན་པོས་སྐྲག་པར་གྱུར་ནས་འདར་ཞིང་ཆོ་ངེས་འདེབས་པར་གྱུར་ཏོ། །


[048-382b0] [382B] 
[048-382b1] སོ་སོའི་སྐྱེ་བོ་ཉིད་ཡིན་པ་དང། འཇིགས་པའི་སྐྱོན་དེ་དག་མཐོང་བའོ་།བདག་རེ་ཞིག་ན་བུ་མོ་འདིའི་ལེ་ལན་གྱིས་རྒྱལ་པོ་མ་སྐྱེས་
[048-382b2] དགྲས་གསད་པར་འོང་ངོ་སྙམ་ནས་དེས་བུ་མོ་དེ་ཕང་པ་ནས་དོར་བ་དང་འབྲོས་པར་བརྩམས་ནའང་མ་ནུས་སོ། །དེའི་འཁོར་ཐམས་ཅད་ཀྱིས་ཀྱང་འཇིགས་སུ་རུང་བའི་འཇིགས་པ་
[048-382b3] ཆེན་པོ་དེ་མཐོང་ནས་བྲོས་པར་གྱུར་ཏོ། །དེ་ནས་དེ་གཅིག་པུ་གྲོགས་མེད་པར་དེ་ན་ཤིན་ཏུ་འཇིགས་ཤིང་སྐྲག་ནས་བདག་འཇིགས་སྐྲག་ཆེན་པོ་འདི་ལས་ཡོངས་སུ་ཐར་པར་བྱེད་པ་
[048-382b4] ལྷའམ༑ ཀླུའམ། གནོད་སྦྱིན་ནམ། དྲི་ཟའམ། ལྷ་མ་ཡིན་ནམ། ནམ་མཁའ་ལྡིང་ངམ། མིའམ་ཅིའམ། ལྟོ་འཕྱེ་ཆེན་པོའམ། མིའམ། མི་མ་ཡིན་པའམ། དགེ་སློང་ངམ་
[048-382b5] བྲམ་ཟེ་སུ་ཡོད་སྙམ་སེམས་ཤིང་འདུག་གོ་ཚོང་དཔོན་གྱི་བུ་དེ་དང་དགེ་བའི་རྩ་བ་ཡོངས་སུ་མ་སྨིན་པས་འཇམ་དཔལ་གཞོན་ནུར་གྱུར་པས་བུ་མོ་དེ་ལ་ཆོས་བཤད་པ་དག་ཀྱང་
[048-382b6] མ་ཐོས་མི་ཤེས་སོ། །དེ་ནས་འཇམ་དཔལ་གཞོན་ནུར་གྱུར་པའི་བྱིན་གྱི་རླབས་ཀྱིས་སྐྱེད་མོས་ཚལ་དེའི་ཤིང་ལྗོན་པ་ཐམས་ཅད་ལས་ཚིགས་སུ་བཅད་པ་འདི་དག་བྱུང་ངོ། །འཇིག་
[048-382b7] རྟེན་ཐམས་ཅད་ཡང་དག་མིན། །ཇི་ལྟར་སྒྱུ་མ་མཐོང་བ་བཞིན་།ཁྱེའུ་ཇི་ལྟར་མཐོང་གྱུར་པ། །ཆོས་རྣམས་རང་བཞིན་དེ་ཡིན་ནོ། །ཤ་དང་ཁྲག་གིས་བསྐུས་པ་ནི། །བྱིས་པ་རྣམས་


[048-383a0] [383A] 
[048-383a1] ༄༅། །ཀྱི་འཁྲུལ་བ་སྟེ། །ཡང་དག་མིན་དེར་རྣམ་བརྟགས་ནས་།མི་མཁས་བྱིས་པ་ཆགས་པར་བྱེད། །ཇི་ལྟར་མི་མཁས་མི་ཞིག་ནི་།དྲི་ང་གླ་རྩིའི་བུམ་པ་ལ། །
[048-383a2] ཕྱི་རོལ་རི་མོ་བྲིས་པ་ཞིག་མགོ་ལ་ཁྱེར་ཏེ་སོང་པ་ལས། །འགྲོ་བ་དེ་ཡི་དེ་ཡང་ནི། །དེ་ལས་ལྷུང་སྟེ་ཆག་གྱུར་ནས། །དྲི་ང་གླ་རྩིའི་མཐོང་གྱུར་ཏེ། །ཆགས་པ་མེད་ཅིང་འབྲོས་པ་ལྟར། །དེ་
[048-383a3] བཞིན་བྱིས་པ་མི་མཁས་པ། །བུད་མེད་རྣམས་ལ་ཡིད་ཞེན་ཅིང། །ཁ་དོག་གཟུགས་དང་དབྱིབས་རྣམས་ལ། །བརྟགས་ནས་དེ་ལ་ཆགས་པར་བྱེད་།ལུས་ཀྱི་རང་བཞིན་གང་ཡིན་པ། །དེ་
[048-383a4] ལ་ཁྱེའུ་ཁྱོད་རབ་རྟོགས་ཤིག་དུར་ཁྲོད་རུལ་པའི་དྲི་ལ་ནི་།མཁས་པ་སུ་ཞིག་ཆགས་པར་འགྱུར། །ཡང་དག་མིན་ལ་འཇིགས་མེད་ཀྱི། །ཁྱོད་ནི་འཇིགས་པར་མ་བྱེད་པར། །གང་ལ་
[048-383a5] ཁྱོད་སྔོན་བརྒྱ་ལ་གྱུར་པའི། །ཆོས་རྣམས་ཀྱི་ནི་རང་བཞིན་ལྟོས། །ཆོས་ཀྱི་དམ་པ་སྟོན་མཛད་ཅིང། །འཇིགས་གྱུར་འཇིགས་པ་སེལ་མཛད་པ། །ཤཱཀྱ་སེངྒེ་ཞེས་བྱ་བའི། །སྟོན་པ་ཡང་
[048-383a6] དག་བྱུང་བ་ཡོད། །འདོད་པ་མི་རྟག་མི་བརྟན་པ། །གློག་འོད་སྣང་བ་ཇི་བཞིན་ཏེ། །སྣང་ཡང་ཡང་དག་མ་ཡིན་པས། །མཁས་པ་དེ་ལ་ཆགས་པ་མེད། །ཇི་ལྟར་ཆུ་ནི་འཁྲུགས་པ་ལས། །
[048-383a7] དབུ་བརྡོས་པ་བྱུང་བ་ཡང། །རྒྱུ་ཡི་སྦྱོར་ལས་སྐྱེས་པ་སྟེ། །དེ་ལ་བྱེད་པ་པོ་ཡང་མེད། །དེ་བཞིན་མིང་དང་གཟུགས་རྣམས་ཀྱང་།ལས་ཀྱི་སྦྱོར་ལས་སྐྱེས་པ་སྟེ། །རྒྱུ་ལས་བྱུང་བ་ཡིན་པས་


[048-383b0] [383B] 
[048-383b1] ༑བྱེད་པ་པོ་ནི་གང་ཡང་མེད། །ཁ་དོག་བཟང་པོ་གར་སོང་ཞིང། །གང་གིས་ཁྱོད་འདིར་སྐྲག་པ་ཡི། །མི་གཙང་བ་ཡང་ག་ལས་འོངས། །ཁྱེའུ་ཁྱོད་དེ་ལ་མངོན་སུམ་གྱིས། །ཆོས་རྣམས་ཡུལ་ན་
[048-383b2] མི་གནས་ཤིང། །དེ་དག་ཕྱོགས་ནས་འོངས་པ་མེད། །འོང་བ་མེད་ཅིང་འགྲོ་མེད་ཀྱང། །དེ་དག་རང་བཞིན་སྟོན་པར་བྱེད། །འདི་ལ་བྱེད་པ་པོ་མེད་ཅིང། །ཚོར་བ་པོ་ཡང་འདི་ལ་མེད། །བྱེད་
[048-383b3] མེད་ཚོར་བ་པོ་མེད་པའི། །ཆོས་རྣམས་སྒྱུ་འདྲ་དངོས་པོ་མེད་།རང་གི་ལུས་ལ་རྟོགས་ཤིག་དང། །དེ་ཡང་འདི་དང་འདྲ་བས་ན་།ཁྱེའུ་ཁྱོད་གཞན་གྱི་ལུས་ཀྱིས་ནི། །འདིར་ཡང་སྐྲག་པར་
[048-383b4] མ་བྱེད་ཅིག་ཇི་ལྟར་རྨི་ལམ་རྨིས་པ་ན། །རྩེད་མོ་བྱེད་ཅིང་དགའ་བལྟར། །དེ་བཞིན་དགའ་བའི་རྩེད་མོ་ཀུན། །རྨི་ལམ་རྩེད་མོ་བྱས་དང་འདྲ། །ཤཱཀྱ་སེངྒེའི་སྤྱན་སྔར་ནི། །ཁྱེའུ་ཁྱོད་འགྲོ་བར་གྱིས་
[048-383b5] ཤིག་དང། །དེས་ནི་ཁྱེའུ་ཁྱོད་འཇིགས་དང་སྐྲག་རྩ་དང་བཅས་ཏེ་འབྱིན་པར་འགྱུར། །ཕ་མ་ཁྱོད་ཀྱི་སྐྱབས་མ་ཡིན། །མཛའ་བཤེས་རྩ་ལག་རྣམས་ཀྱང་མིན། །དེ་དག་གིས་ནི་ཁྱོད་པོར་
[048-383b6] ནས༑ ༑ཇི་ལྟར་འདོད་པ་བཞིན་དུ་འགྲོ་འཇིགས་གྱུར་འཇིགས་པ་སེལ་མཛད་ཅིང། །སྐྱབས་མེད་སྐྱོབ་པའི་སངས་རྒྱས་དང། །ཆོས་དང་ཚོགས་མཆོག་དགེ་འདུན་ལ། །དེར་ནི་སྐྱབས་སུ་
[048-383b7] འགྲོ་བར་གྱིས། །ལྷ་དང་དྲི་ཟ་མི་རྣམས་ལས། །གང་དག་དེ་ལ་སྐྱབས་སོང་བ། །འཇིགས་པ་ཀུན་ལས་ཐར་པར་འགྱུར། །བདེ་བ་རྙེད་པར་དཀའ་བ་མེད། །དེ་ནས་ཚོང་དཔོན་གྱི་ཁྱེའུ་དེས་


[048-384a0] [384A] 
[048-384a1] ༄༅། །ཚིགས་སུ་བཅད་པ་དེ་དག་ཐོས་ནས་དགའ་མགུ་ཞིང་ཡིད་རངས་ཏེ་འཇིགས་སྐྲག་པ་དང་བྲལ་ནས་དགའ་བ་དང། མཆོག་ཏུ་དགའ་བ་སྐྱེས་ཏེ། ཤི་བའི་
[048-384a2] རོ་མྱགས་པ་དེ་བོར་ནས་ནགས་ཁྲོད་དེ་ནས་བྱུང་ངོ། །དེ་ནས་བཅོམ་ལྡན་འདས་ཀྱིས་ཚོང་དཔོན་གྱི་བུ་དེ་གདུལ་བའི་དབང་གི་ཕྱིར་སྐུ་ལས་འོད་རབ་ཏུ་ཕྱུང་སྟེ། འོད་དེས་ཡུལ་མ་ག་དྷ་
[048-384a3] ཐམས་ཅད་སྣང་བས་ཁྱབ་པར་གྱུར་ཏོ། །ཁྱེའུ་དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉི་མའི་དཀྱིལ་འཁོར་འཆར་བ་དང་འདྲ་བ། གཟི་
[048-384a4] བརྗིད་དང་དཔལ་གྱིས་འབར་བ། མཛེས་པ། དགའ་བར་བྱ་བ། དབང་པོ་ཞི་བ། ཐུགས་ཞི་བ། དུལ་བ་མཆོག་མཚུངས་པ་མེད་པ། དམ་པའི་མཆོག་བརྙེས་པ། གསེར་གྱི་
[048-384a5] མཆོད་སྡོང་ལྟར་མངོན་དུ་འབར་བ། གླང་པོ་ཆེ་ལྟར་དབང་པོ་ཐུལ་ཅིང་བསྲུངས་བ། མཚོ་ལྟར་དྭངས་ཤིང་གསལ་ལ་རྙོག་པ་མེད་པ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་
[048-384a6] བརྒྱན་བ། ཉན་ཐོས་ཀྱི་ཚོགས་ཀྱིས་ཡོངས་སུ་བསྐོར་ནས་ཆོས་སྟོན་ཅིང་བཞུགས་པར་བྱ་བ་རིང་པོ་ནས་མཐོང་ངོ། །དེའི་ལམ་བཀྲ་བ་བལྟ་ན་སྡུག་པ། རིན་པོ་ཆེའི་ལན་ཀན་བྲེས་པ་
[048-384a7] མེ་ཏོག་བཀྲམ་པ་ཞིག་ཀྱང་བྱུང་བར་གྱུར་ཏོ། །ལྷའི་དབང་པོ་བརྒྱ་བྱིན་ཡང་ཁྱེའུ་དེའི་མདུན་དུ་འགྲེང་ནས་ཁྱེའུ་དེ་ལ་འདི་སྐད་ཅེས་སྨྲས་སོ། །ཁྱེའུ། ཁྱོད་ཀྱིས་དེ་བཞིན་གཤེགས་པ་


[048-384b0] [384B] 
[048-384b1] རྙེད་པ་ལེགས་པར་རྙེད་པ་ཡིན་ནོ། །དེ་བཞིན་གཤེགས་པའང་ཁྱོད་ཉིད་ལ་དགོངས་ཀྱི། ཁྱེའུ། ཁྱོད་ལམ་འདིར་ཞུགས་ལ་དེ་བཞིན་གཤེགས་
[048-384b2] པའི་སྤྱན་སྔར་སོང་ཞིག་དེ་ནས་ཁྱེའུ་དེ་ལྷའི་དབང་པོ་བརྒྱ་བྱིན་དང་ལྷན་ཅིག་ཏུ་བཅོམ་ལྡན་འདས་ག་ལ་བ་དེར་སོང་ངོ། །དེ་ནས་ལྷའི་དབང་པོ་བརྒྱ་བྱིན་གྱིས་ཁྱེའུ་དེ་ལ་ཁྱེའུ། ཁྱོད་ཀྱིས་མེ་
[048-384b3] ཏོག་འདི་དག་གིས་དེ་བཞིན་གཤེགས་པ་ལ་མངོན་པར་གཏོར་ཅིག་ཅེས་མེ་ཏོག་མནྡཱ་ར་བ་ཐུ་བ་གང་བྱིན་ནོ། །དེ་ནས་ཁྱེའུ་དེས་མེ་ཏོག་དེ་དག་བཅོམ་ལྡན་འདས་ལ་མངོན་པར་གཏོར་ཏོ་གཏོར་
[048-384b4] ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་འདུག་སྟེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
[048-384b5] བདག་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་མཆིའོ། །བདག་གི་དགེ་བའི་རྩ་བ་འྡིའང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་
[048-384b6] བསྔོ་བར་བགྱིའོ། །བཅོམ་ལྡན་འདས། བདག་གིས་ཡུལ་གྱི་བཟང་མོ་རྒྱལ་པོས་ཐུགས་སུ་ཆུད་པ་གསེར་མཆོག་འོད་དཔལ་ཞེས་བགྱི་བ་ཞིག་དགའ་བར་རྩེ་བའི་སླད་དུ་སྐྱེད་མོས་ཚལ་
[048-384b7] དུ་ཁྲིད་པ་ལས། བཅོམ་ལྡན་འདས། དེ་མདོག་ཡལ་ཞིང་ལུས་མྱགས་ཏེ་ཉེ་དུའི་ཚོགས་ཐམས་ཅད་ཀྱིས་ཀྱང་སྤངས་ནས་བདག་ཀྱང་འཇིགས་པ་ཆེན་པོ་སྐྱེས་ན། བཅོམ་ལྡན་འདས་


[048-385a0] [385A] 
[048-385a1] ༄༅། །འདིའི་ལེ་ལན་གྱིས་བདག་རྒྱལ་པོས་བཀུམ་དུ་མི་མཆི་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། ཁྱེའུ་མ་དོགས་ཤིག་།སངས་རྒྱས་ལ་སྐྱབས་སུ་
[048-385a2] སོང་བ་རྣམས་ལ་འཇིགས་པ་ཕྱིས་མི་འབྱུང་བས་ངས་ཁྱོད་མི་འཇིགས་པས་མགྲོན་དུ་གཉེར་གྱི་འཇིགས་པ་མ་སྐྱེད་ཅིག་ཁྱེའུ། དེ་ལྟ་མོད་ཀྱི་གཞི་གང་ལས་འཇིགས་པ་དང། སྐྲག་
[048-385a3] པར་གྱུར་པའི་གཞི་དེ་ཡོངས་སུ་སྤོངས་ཤིག་གསོལ་པ། བཅོམ་ལྡན་འདས། འཇིགས་པ་དང། སྐྲག་པར་འགྱུར་བའི་གཞི་གང་ལགས། བཅོམ་ལྡན་འདས་ཀྱིས་བཀའ་སྩལ་པ་
[048-385a4] ཁྱེའུ༑ འདོད་ཆགས་དང། ཞེ་སྡང་དང། གཏི་མུག་ནི་འཇིགས་པ་དང། སྐྲག་པར་འགྱུར་བའི་གཞིའོ། །ངའོ་སྙམ་པའི་ང་རྒྱལ་ནི་གཞིའོ། །ལྟ་བའི་ཀུན་ནས་ལྡང་བ་ནི་གཞིའོ། །
[048-385a5] སྲེད་པས་ལྷག་པར་ཆགས་པ་ནི་གཞིའོ། །ངར་འཛིན་པ་དང། ང་ཡིར་འཛིན་པ་ནི་གཞིའོ། །དངོས་པོ་ལ་མངོན་པར་ཞེན་པ་ནི་གཞིའོ་།ཡོངས་སུ་འཛིན་པ་དང། རྩོད་པ་ནི་གཞིའོ། །
[048-385a6] འཇིག་ཚོགས་ལ་ལྟ་བའི་འཆིང་བ་ནི་གཞིའོ། །མི་རྟག་པ་ལ་རྟག་པར་འདུ་ཤེས་པ་ནི་གཞིའོ། །སྡུག་བསྔལ་བ་ལ་བདེ་བར་འདུ་ཤེས་པ་ནི་གཞིའོ། །མི་སྡུག་པ་ལ་སྡུག་པར་འདུ་
[048-385a7] ཤེས་པ་ནི་གཞིའོ། །བདག་མེད་པ་ལ་བདག་ཏུ་འདུ་ཤེས་པ་ནི་གཞིའོ་།ཕུང་པོ་རྣམས་ལ་ཡོངས་སུ་འཛིན་པའི་འདུ་ཤེས་ནི་གཞིའོ། །ཁམས་ལ་སོ་སོར་མི་རྟོག་པ་ནི་གཞིའོ། །


[048-385b0] [385B] 
[048-385b1] །ལུས་ལ་སྐྱོན་དུ་མི་ལྟ་བ་ནི་གཞིའོ། །སྲོག་ལ་མངོན་པར་དགའ་བ་ནི་གཞི་སྟེ། ཁྱེའུ། གཞི་དེ་དག་ལས་འཇིགས་པ་དང། སྐྲག་པ་
[048-385b2] འབྱུང་བས་དེ་དག་སྤང་བར་བྱའོ། །ཁྱེའུ། ཁྱོད་ཀྱི་བུ་མོ་དེའི་ལུས་རྣམ་པར་ཞིག་པ་མཐོང་ངམ། གསོལ་པ། བཅོམ་ལྡན་འདས། བདག་གིས་མཐོང་ལགས་སོ། །བཅོམ་ལྡན་འདས་ཀྱིས་
[048-385b3] བཀའ་སྩལ་པ། ཁྱེའུ། འདུས་བྱས་ཐམས་ཅད་ནི་དེ་ལྟར་མི་རྟག་པ་སྡུག་བསྔལ་བ། བདག་མེད་པ། རྣམ་པར་འགྱུར་བའི་ཆོས་ཅན། མི་བརྟན་པ། ཐེར་ཟུག་མ་ཡིན་པ། བྱིས་པ་
[048-385b4] འདྲིད་པ༑ ལོག་པ་ལས་བྱུང་བ། གཡོ་བ་མེད་པ། རྣམ་པར་བསྒྲུབས་པ་སྟེ། མེད་པ་ལས་སྣང་བས་སྒྱུ་མ་ལྟ་བུའོ། །རོ་མྱང་བ་ཆུང་བས་རྨི་ལམ་ལྟ་བུའོ། །འཁྲུལ་པར་སྣང་བས་སྨིག་རྒྱུ་ལྟ་
[048-385b5] བུའོ༑ ༑གཟོད་མ་ནས་མ་སྐྱེས་པས་མིག་ཡོར་ལྟ་བུའོ། །ལས་ཀྱི་རྣམ་པར་སྨིན་པས་ཆུད་མི་ཟ་བའི་ཚུལ་གྱིས་གཟུགས་བརྙན་ལྟ་བུའོ་།འཕོ་བ་མེད་པའི་ཚུལ་གྱིས་ཆུ་ཟླ་ལྟ་བུའོ། །སྒྲ་
[048-385b6] མེད་པ་ལས་སྒྲར་གོ་བར་བྱེད་པས་བྲག་ཅ་ལྟ་བུའོ། །མངོན་པར་འདུ་བྱེད་པ་མེད་པའི་སྒོ་ཡིན་པས་གྲིབ་མའི་གཟུགས་ལྟ་བུའོ། །རང་བཞིན་གྱིས་ཡ་མ་བརླ་ཡིན་པས་ཆང་བ་སྟོང་པ་ལྟ་བུའོ།།
[048-385b7] གཟུང་དུ་མེད་པའོ། །རླུང་དང་མཚུངས་པའོ། །རྫུན་པའོ། །གཞི་མེད་པའོ། །གསོག་གོ་འགྲིབ་པ་མེད་པའོ། །རྫོགས་པ་མེད་པའོ་།ཁྱེའུ། དེ་ལྟར་ན། ཆོས་ཐམས་ཅད་བདག་པོ་མེད་པ་སྟེ་


[048-386a0] [386A] 
[048-386a1] ༄༅། །དེ་ལ་ཁྱོད་མངོན་པར་ཞེན་པར་མི་བྱའོ། །ཁྱེའུ། དེ་ཇི་སྙམ་དུ་སེམས། ཁྱོད་ཀྱི་འདོད་པ་དང་ལྡན་པའི་རྟོག་པ་དང་དཔྱོད་པ་གང་ཡིན་པ་དེ་དག་ཇི་ལྟར་
[048-386a2] མཐོང། ཁྱེའུ་གསོལ་པ། བཅོམ་ལྡན་འདས། བྱིས་པ་སོ་སོའི་སྐྱེ་བོ་རྣམས་ཀྱི་འདོད་ཆགས་ནི་ཁ་དོག་དང་དབྱིབས་བཟང་པོ་ལས་ཡོངས་སུ་བརྟགས་པས་སྐྱེ་ལགས་སོ། །དེ་
[048-386a3] ནི་འཕགས་པའི་ཆོས་འདུལ་བས་མི་གཙང་བ་ལ་སོགས་པར་སོ་སོར་བརྟགས་པས་མི་འབྱུང་སྟེ། བཅོམ་ལྡན་འདས། དེ་ལས་མི་རྟོག་ན་འདོད་ཆགས་ཀྱི་ཀུན་འབྱུང་བ་ཀུན་ཏུ་
[048-386a4] འབྱུང་བར་མི་འགྱུར་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་ཁྱེའུ། ལེགས་སོ་ལགས་སོ། །འདི་ལྟ་སྟེ། མི་རྟོག་ཅིང་རྣམ་པར་མི་རྟོག་པ་འདི་ནི་འདོད་ཆགས་ཀྱི་
[048-386a5] རང་བཞིན་ཡིན་ནོ། །ཁྱེའུ། ཁྱོད་ཀྱིས་བདག་ཏུ་ལྟ་བ་མེད་པ་དང། གཞན་དུ་ལྟ་བར་སྒྲོ་འདོགས་པ་མེད་པར་ཆོས་ལ་ཚུལ་བཞིན་དུ་སེམས་པར་བརྩོན་པར་བྱའོ། །ཁྱེའུ་གསོལ་པ་
[048-386a6] བཅོམ་ལྡན་འདས། ཇི་ལྟར་ན། བྱང་ཆུབ་སེམས་དཔའ་ཆོས་ལ་ཚུལ་བཞིན་དུ་སེམས་པར་བརྩོན་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཁྱེའུ། བྱང་ཆུབ་སེམས་དཔའ་ནི་འདོད་
[048-386a7] ཆགས་ཀྱི་རང་བཞིན་གྱིས་བྱང་ཆུབ་ཡོངས་སུ་ཚོལ་ལོ། །ཁྱེའུ་དེ་བཞིན་དུ་བྱང་ཆུབ་སེམས་དཔའ་ནི་ཞེ་སྡང་གི་རང་བཞིན་དང་གཏི་མུག་གི་རང་བཞིན་དང། ཉོན་མོངས་པ་ཐམས་


[048-386b0] [386B] 
[048-386b1] །ཁྱེའུ། ཇི་ལྟར་འདོད་ཆགས་དང། ཞེ་སྡང་དང། གཏི་མུག་དངོས་པོ་མེད་པ་དེ་ལྟར་ཆོས་ཐམས་ཅད་ལ་བྱང་ཆུབ་སེམས་དཔའི་ཤེས་པ་
[048-386b2] འཇུག་གོ་ཁྱེའུ༑ འདོད་ཆགས་དང། ཞེ་སྡང་དང། གཏི་མུག་རྣམས་ནི་རྩ་བ་མེད་པ། གནས་མེད་པ། གཞི་མེད་པ། བྱེད་པ་པོ་མེད་པ་ཚོར་བ་པོ་མེད་པ། ནང་དང་ཕྱི་རོལ་དབེན་
[048-386b3] པ༑ སྟོང་པ། བདག་དང། སེམས་ཅན་དང། སྲོག་དང། གསོ་བ་དང་སྐྱེས་བུ་དང། གང་ཟག་དང་བྲལ་བ། མཚན་མ་མེད་པ་སྟེ། མཚན་མར་རྟོག་པ་དང་བྲལ་བ། སྨོན་པ་མེད་པ་
[048-386b4] མངོན་པར་དགའ་བ་མེད་པ། དགའ་བ་དང་སྲེད་པ་དང་བྲལ་བ་མངོན་པར་འདུ་བྱེད་པ་མེད་པ། རང་བཞིན་མེད་པའོ། །ཁྱེའུ། འདོད་ཆགས་དང། ཞེ་སྡང་དང། གཏི་མུག་ཇི་ལྟ་
[048-386b5] བ་དེ་བཞིན་དུ་ཆོས་ཐམས་ཅད་ལ་བྱང་ཆུབ་སེམས་དཔའི་ཤེས་པ་འཇུག་གོ། ཁྱེའུ། གཞན་ཡང་ཚུལ་བཞིན་ལ་བརྩོན་པའི་བྱང་ཆུབ་སེམས་དཔའི་སེམས་བསྐྱེད་པ་ཐམས་ཅད་ནི་
[048-386b6] བྱང་ཆུབ་ཡིན་ནོ། །དེ་ཅིའི་ཕྱིར་ཞེ་ན། སེམས་རྟོགས་པ་གང་ཡིན་པ་དེ་ནི་བསྟན་དུ་མེད་པ་དང། སྨོན་པ་མེད་པ་དང། རྣམ་པར་རིག་པ་མེད་པ་དང། སྒྱུ་མའི་རང་བཞིན་ལྟ་བུ་དང། ནང་མ་
[048-386b7] ཡིན་པ་དང། ཕྱི་རོལ་མ་ཡིན་པ་དང། གཞན་དང་ལྡན་པ་མ་ཡིན་པས་གཟུགས་མེད་པ་སྟེ། ཁྱེའུ། དེ་ཉིད་བྱང་ཆུབ་སེམས་དཔའི་བྱང་ཆུབ་ཡིན་ཏེ། ཁྱེའུ། བྱང་ཆུབ་སེམས་དཔས་རང་གི་


[048-387a0] [387A] 
[048-387a1] ༄༅། །སེམས་རྟོགས་པ་མ་གཏོགས་པར་ཁོང་དུ་ཆུད་པར་བྱ་བ་གཞན་ཅིཨྔ་མེད་དོ། །རང་གི་སེམས་རྟོགས་པ་གང་ཡིན་པ་དེ་ཉིད་སེམས་ཅན་ཐམས་ཅད་ཀྱི་སེམས་
[048-387a2] རྟོགས་པ་ཡིན་ནོ། །རང་གི་སེམས་དབེན་པས་སེམས་ཅན་ཐམས་ཅད་ཀྱི་སེམས་དབེན་ནོ། །རང་གི་སེམས་ཀྱི་རང་བཞིན་གྱིས་སེམས་ཅན་ཐམས་ཅད་ཀྱི་སེམས་ཀྱི་རང་བཞིན་
[048-387a3] ནོ༑ ༑རང་གི་སེམས་རྣམ་པར་དག་པས་སེམས་ཅན་ཐམས་ཅད་ཀྱི་སེམས་རྣམ་པར་དག་གོ་རང་གི་སེམས་འདོད་ཆགས་དང་བྲལ་བས་སེམས་ཅན་ཐམས་ཅད་ཀྱི་སེམས་
[048-387a4] འདོད་ཆགས་དང་བྲལ་ལོ། །རང་གི་སེམས་ལ་ཞེ་སྡང་མེད་པས་སེམས་ཅན་ཐམས་ཅད་ཀྱི་སེམས་ལ་ཞེ་སྡང་མེད་དོ། །རང་གི་སེམས་ལ་གཏི་མུག་མེད་པས་སེམས་ཅན་
[048-387a5] ཐམས་ཅད་ཀྱི་སེམས་ལ་གཏི་མུག་མེད་དོ། །རང་གི་སེམས་ལ་ཉོན་མོངས་པ་མེད་པས་སེམས་ཅན་ཐམས་ཅད་ཀྱི་སེམས་ལ་ཉོན་མོངས་པ་མེད་དོ་།དེ་ལྟར་རྟོགས་པ་གང་
[048-387a6] ཡིན་པ་དེ་ཐམས་ཅད་མཁྱེན་པའི་ཡེ་ཤེས་རྟོགས་པ་ཡིན་ནོ། །ཁྱེའུ་དེ་ལྟར་ཚུལ་བཞིན་ལ་བརྩོན་པའི་བྱང་ཆུབ་སེམས་དཔའ་ནི་སེམས་ཅན་ཐམས་ཅད་ཀྱི་སེམས་ལ་
[048-387a7] རང་བཞིན་གྱིས་ཀུན་ནས་ཉོན་མོངས་པ་མེད་པར་རབ་ཏུ་ཤེས་སོ་།གང་གློ་བུར་གྱི་ཉོན་མོངས་པས་ཉེ་བར་ཉོན་མོངས་ཀྱང་སེམས་ཀྱི་རྒྱུད་ལ་ནི་ཉོན་མོངས་པར་འགྱུར་བའང་


[048-387b0] [387B] 
[048-387b1] ཆོས་ཀྱི་རིགས་པའི་ལྷག་མཐོང་གིས་དེ་དག་དེ་ལ་ཡོངས་སུ་གདུང་བའང་མེད་དེ། དེས་བྱང་ཆུབ་སེམས་དཔའ་དེ་དག་གིས་གློ་བུར་གྱི་ཉོན་མོངས་པ་རྣམས་མཐོང་བས་ན། ཀུན་
[048-387b2] ནས་ཉོན་མོངས་པར་མི་འགྱུར་རོ། །བསྟན་པ་འདི་བཤད་པ་ན་ཚོང་དཔོན་གྱི་བུ་འཇིགས་བྱིན་ཆོས་རྣམས་ལ་རྗེས་སུ་མཐུན་པའི་བཟོད་པ་སྐྱེས་པར་གྱུར་ཏོ། །དེ་ནས་སྨད་ཚོང་མའི་
[048-387b3] བུ་མོ་གསེར་མཆོག་འོད་དཔལ་གྱིས་ཚོང་དཔོན་གྱི་བུ་དེ་དུལ་བར་རིག་ནས་ལྷའི་བུ་མོ་ལྔ་བརྒྱ་ཙམ་གྱིས་ཡོངས་སུ་བསྐོར་ཏེ་སིལ་སྙན་དང། ཕེག་རྡོབ་པ་དང། གླུ་དབྱངས་ལེན་པ་
[048-387b4] དག་བྱེད་ཅིང། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་
[048-387b5] ལྡན་འདས་ཀྱི་སྤྱན་སྔར་འདུག་གོ་དེ་ནས་འཇམ་དཔལ་གཞོན་ནུར་གྱུར་པས་ཚོང་དཔོན་གྱི་བུ་འཇིགས་བྱིན་ལ་འདི་སྐད་ཅེས་སྨྲས་སོ་།ཁྱེའུ། ཁྱོད་ཀྱིས་སྲིང་མོ་འདི་ཤེས་སམ། སྨྲས་
[048-387b6] པ༑ འཇམ་དཔལ། འཚལ་ལགས་སོ། །འཇམ་དཔལ་གྱིས་སྨྲས་པ། ཇི་ལྟ་བུར་ཤེས། དེ་ནས་ཁྱེའུ་དེས་འཇམ་དཔལ་གཞོན་ནུར་གྱུར་པ་ལ་ཚིགས་སུ་བཅད་དེ་སྨྲས་པ། གཟུགས་
[048-387b7] ནི་དབུ་བ་རྡོས་པ་འདྲ། །ཚོར་བ་ཆུ་ཡི་ཆུ་བུར་བཞིན། །འདུ་ཤེས་སྨིག་རྒྱུ་ལྟ་བུ་སྟེ། །འདུ་བྱེད་རྣམས་ནི་ཆུ་ཤིང་བཞིན། །རྣམ་ཤེས་སྒྱུ་མ་ལྟ་བུ་སྟེ། །ཡོངས་སུ་རྟོགས་པས་ཀུན་ཏུ་བསྐྱེད།།


[048-388a0] [388A] 
[048-388a1] ༄༅། །བྱིས་པས་ཡང་དག་མིན་བརྟགས་པ། །དེ་ལྟར་བདག་གིས་ཡོངས་སུ་འཚལ། །འདི་ལུས་མི་གཡོ་བེམ་པོ་སྟེ། །རྩྭ་དང་རྩིག་པ་ལྟ་བུ་ལགས། །རྣམ་ཤེས་བསྟན་
[048-388a2] དུ་མ་མཆིས་ཏེ། །དེ་ལྟར་བདག་གིས་ཡོངས་སུ་འཚལ། །འདི་ལ་སེམས་ཅན་བདག་མ་མཆིས། །སྲོག་དང་གང་ཟག་མ་མཆིས་ཏེ། །ལུས་འདི་བསགས་པ་ཙམ་ལགས་པར། །དེ་ལྟར་
[048-388a3] བདག་གིས་ཡོངས་སུ་འཚལ། །འདི་ལ་འདོད་ཆགས་སྡང་མ་མཆིས། །གཏི་མུག་འབྱུང་བའང་མ་མཆིས་ཏེ། །ཉོན་མོངས་མ་མཆིས་བདག་མ་མཆིས། །དེ་ལྟར་བདག་གིས་ཡོངས་སུ་
[048-388a4] འཚལ༑ ༑ཚུལ་བཞིན་མ་ལགས་བསླད་པ་འདི། །བྱིས་པ་རྣམས་ཀྱི་འཁྲུལ་པ་སྟེ། །མཁས་པ་དེ་ལ་མི་ཆགས་པར། །དེ་ལྟར་བདག་གིས་ཡོངས་སུ་འཚལ། །དཔེར་ན་འདིར་ནི་ནགས་
[048-388a5] ཁྲོད་ན༑ ༑ཤི་བའི་རོ་ནི་མན་མ་པ་བཞིན། །གཟུགས་འདི་རང་བཞིན་དེ་འདྲ་བར། །དེ་ལྟར་བདག་གིས་ཡོངས་སུ་འཚལ། །འདི་ནི་སྔོན་མཐར་མ་སྐྱེས་ཏེ། །ཕྱི་མཐར་འཆི་འཕོར་འགྱུར་མ་
[048-388a6] མཆིས༑ ༑ད་ལྟར་བྱུང་བ་མ་མཆིས་པར། །དེ་ལྟར་བདག་གིས་ཡོངས་སུ་འཚལ། །འདི་ཡིས་བདག་ནི་རྒྱལ་བ་ལས། །མི་གཙང་བ་ཡིས་བཀྲོལ་བས་ན། །འཇམ་དབྱངས་རྣམ་པ་ཇི་ལྟས་ཀྱང་
[048-388a7] འདི་ལ་ལན་གླན་རྔོ་མ་ཐོགས། །མི་འགུམ་འཆི་འཕོ་མ་མཆིས་ཀྱང་།སེམས་ཅན་ཡོངས་སྨིན་བགྱི་སླད་དུ། །བདག་ནི་འཆི་བར་སྟོན་བགྱིད་པས། །སུ་ཞིག་བྱང་ཆུབ་ཚོལ་མི་བགྱིད། །ཇི་


[048-388b0] [388B] 
[048-388b1] །ཉོན་མོངས་ཐམས་ཅད་ཚུལ་བཞིན་མིན། །སེམས་ཅན་ཀུན་གྱི་མཚན་དེ་འདྲ། །འདི་ནི་ཆོས་རྣམས་ཆོས་ཉིད་ལགས། །དེ་ནས་དེའི་ཚེ་བཅོམ་ལྡན་
[048-388b2] འདས་འཛུམ་པ་མཛད་དོ། །འདི་ནི་སངས་རྒྱས་བཅོམ་ལྡན་འདས་རྣམས་ཀྱི་ཆོས་ཉིད་དེ། གང་གི་ཚེ་འཛུམ་པ་མཛད་པ་དེའི་ཚེ་བཅོམ་ལྡན་འདས་ཀྱི་ཞལ་གྱི་སྒོ་ནས་འོད་ཟེར་ཁ་དོག་སྣ་
[048-388b3] ཚོགས༑ ཁ་དོག་དུ་མ་འདི་ལྟ་སྟེ། སྔོན་པོ་དང། སེར་པོ་དང་དམར་པོ་དང། དཀར་པོ་དང། བཙོད་ཀ་དང། ཤེལ་དང། དངུལ་གྱི་ཁ་དོག་ལྟ་བུ་དག་བྱུང་སྟེ། དེ་དག་བྱུང་ནས་ཚངས་པའི་འཇིག་རྟེན་
[048-388b4] གྱི་བར་དུ་སོང་སྟེ། འཇིག་རྟེན་གྱི་ཁམས་མཐའ་ཡས་མུ་མེད་བདག་སྣང་བས་ཁྱབ་པར་བྱས་ནས་སླར་ལོག་སྟེ་བཅོམ་ལྡན་འདས་ཀྱི་དབུའི་གཙུག་ཏུ་ནུབ་བོ། །དེ་ནས་ཚེ་དང་ལྡན་པ་ཀུན་
[048-388b5] དགའ་བོས་བཅོམ་ལྡན་འདས་འཛུམ་པ་མཛད་པ་མཐོང་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ངས་ལ་བཙུགས་ཏེ་བཅོམ་ལྡན་འདས་
[048-388b6] ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་
[048-388b7] དང་རྐྱེན་མ་མཆིས་པར་འཛུམ་པ་མི་མཛད་ན། བཅོམ་ལྡན་འདས་འཛུམ་པ་མཛད་པའི་རྒྱུ་ནི་གང་ལགས། རྐྱེན་ནི་གང་ལགས། དེ་ནས་དེའི་ཚེ་ཚིགས་སུ་བཅད་པ་འདི་དག་ཀྱང་གསོལ་


[048-389a0] [389A] 
[048-389a1] ༄༅། །ཏོ༑ ༑རྣམ་འདྲེན་འཇིག་རྟེན་མཁྱེན་ལ་ཡ་མཚན་མི་མངའ་བས། །སྟོན་པ་རྒྱུ་མ་མཆིས་པར་འཛུམ་པ་མི་མཛད་ན། །འདི་ལྟར་ཁྱོད་ནི་འཛུམ་པ་མཛད་པར་གྱུར་པ་
[048-389a2] ཡི༑ ༑ཁྱོད་ཀྱི་འཛུམ་པའི་རྒྱུ་ནི་བདག་ཅག་ཤིན་ཏུ་འཚལ། །རྒྱལ་བའི་ཞལ་འཛུམ་མཛད་པར་གྱུར་པ་མཐོང་ནས་ནི། །ལྷར་བཅས་འགྲོ་བ་འདི་དག་ཐེ་ཚོམ་སྐྱེས་པར་གྱུར། །ཐེ་ཚོམ་གྱུར་
[048-389a3] པ་རྣམས་ཀྱི་སོམ་ཉི་བསལ་དུ་གསོལ། །མི་དབང་འཛུམ་པ་མཛད་པའི་རྒྱུ་ནི་བསྟན་དུ་གསོལ། །གང་གིས་དེ་རིང་ཆོས་རྣམས་ལ་ནི་ཡིད་བཞག་གམ། །ཆོས་ཉིད་དུ་ནི་རྒྱལ་བ་ལ་ལས་མཐོང་
[048-389a4] གྱུར་ཏམ། །སངས་རྒྱས་བསྔགས་པའི་མཆོད་པ་གང་གིས་དེང་བགྱིས་སམ། །བདག་ཅག་དེ་དག་ཉན་པར་འཚལ་ལོ་མི་ཡི་གཙོ། །གང་གང་དེ་རིང་བདུད་རྣམས་བཞོན་དང་བཅས་བཅོམ་
[048-389a5] མམ༑ ༑གང་གིས་སྟོན་པའི་ཐུགས་ནི་དེ་རིང་དགྱེས་བགྱིས་སམ། །གང་གིས་དེ་རིང་འདུས་བྱས་རྣམས་ཀྱི་གཏིང་རྟོགས་སམ། །དེ་དག་ཉན་པར་འཚལ་གྱི་ཐེ་ཚོམ་བསལ་དུ་གསོལ། །
[048-389a6] འདྲེན་པ་འཛུམ་པ་མཛད་པའི་རྒྱུ་ནི་མཉན་སླད་དུ། །འགྲོ་བ་ཐམས་ཅད་ཐལ་མོ་སྦྱར་བ་བགྱིས་ཏེ་སྡོད། །རྐང་གཉིས་རྣམས་ཀྱི་གཙོ་བོ་ཐུགས་རྗེ་བསྐྱེད་མཛོད་ལ། །ཐེ་ཚོམ་གྱུར་པ་རྣམས་
[048-389a7] ཀྱི་ཡིད་གཉིས་བསལ་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ་ཀུན་དགའ་བོ། ཁྱོད་ཀྱིས་སྨད་ཚོང་མའི་བུ་མོ་གསེར་མཆོག་འོད་དཔལ་ཞེས་བྱ་བ་འདི་མཐོང་ངམ་


[048-389b0] [389B] 
[048-389b1] བཅོམ་ལྡན་འདས། མཐོང་ལགས་སོ། །བདེ་བར་གཤེགས་པ། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། སྨད་ཚོང་མའི་བུ་མོ་གསེར་
[048-389b2] མཆོག་འོད་དཔལ་འདི་ནི་སྔོན་འཇམ་དཔལ་གཞོན་ནུར་གྱུར་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་དུ་བཅུག་སྟེ། འདིས་དེ་ལས་ཐོས་ནས་ཆོས་རྣམས་
[048-389b3] ལ་རྗེས་སུ་མཐུན་པའི་བཟོད་པ་ཐོབ་པར་གྱུར་ཏོ། །ཀུན་དགའ་བོ་ཁྱོད་ཀྱིས་ཚོང་དཔོན་གྱི་བུ་འཇིགས་བྱིན་ཞེས་བྱ་བ་འདི་མཐོང་ངམ། གསོལ་པ། བཅོམ་ལྡན་འདས། མཐོང་ལགས་སོ། །
[048-389b4] བདེ་བར་གཤེགས་པ། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། འདི་ནི་ངས་སྔོན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་
[048-389b5] དུ་བཅུག་སྟེ། འདིས་ཀྱང་ང་ལས་ཆོས་ཐོས་ནས་ཆོས་རྣམས་ལ་རྗེས་སུ་མཐུན་པའི་བཟོད་པ་ཐོབ་པར་གྱུར་ཏོ། །ཀུན་དགའ་བོ། སྨད་ཚོང་མའི་བུ་མོ་གསེར་མཆོག་འོད་དཔལ་འདི་ནི་བསྐལ་
[048-389b6] པ་འབུམ་ཕྲག་དགུ་བཅུ་རྩ་གཉིས་འདས་པའི་འོག་ཏུ་བསྐལ་པ་རིན་ཆེན་འབྱུང་བ་ཞེས་བྱ་བ་ལ་འཇིག་རྟེན་གྱི་ཁམས་རིན་ཆེན་ཅན་ཞེས་བྱ་བར་མངོན་པར་རྫོགས་པར་འཚང་རྒྱ་སྟེ། དེ་བཞིན་
[048-389b7] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་འོད་ཅེས་བྱ་བར་འགྱུར་རོ། །ཀུན་དགའ་བོ། འཇིག་རྟེན་གྱི་ཁམས་དེའི་སེམས་ཅན་རྣམས་ཀྱི་ལོངས་སྤྱོད་དང། ཉེ་བར་


[048-390a0] [390A] 
[048-390a1] ༄༅། །སྤྱོད་པ་ནི་སུམ་ཅུ་རྩ་གསུམ་གྱི་ལྷ་རྣམས་ཅི་འདྲ་བ་དེ་འདྲ་བར་འགྱུར་རོ། །དེ་ན་བྱང་ཆུབ་སེམས་དཔའ་རིན་པོ་ཆེ་དག་མ་གཏོགས་པར་རིན་པོ་ཆེ་གཞན་འབྱུང་པར་
[048-390a2] མི་འགྱུར་རོ། །དེ་བཞིན་གཤེགས་པ་དེའི་ཚེའི་ཚད་ནི་དཔག་ཏུ་མེད་པར་འགྱུར་རོ། །དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དང་
[048-390a3] ཚོང་དཔོན་གྱི་བུ་འཇིགས་བྱིན་འྡིའང་བྱང་ཆུབ་སེམས་དཔའ་ཡོན་ཏན་རིན་ཆེན་འོད་ཅེས་བྱ་བ་འགྱུར་ཏེ། དེ་བཞིན་གཤེགས་པ་དེའི་ཆོས་ཀྱི་མཛོད་འཛིན་པར་བྱེད་དོ། །གང་གི་ཚེ་དེ་
[048-390a4] བཞིན་གཤེགས་པ་རིན་ཆེན་འོད་ཡོངས་སུ་མྱ་ངན་ལས་འདའ་བར་འགྱུར་བ་དེའི་ཚེ་བྱང་ཆུབ་སེམས་དཔའ་ཡོན་ཏན་རིན་ཆེན་འོད་དེ་ལ་བྱང་ཆུབ་སེམས་དཔའ་ཡོན་ཏན་རིན་ཆེན་འོད་
[048-390a5] འདི་ནི་དེའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
[048-390a6] རིན་ཆེན་འོད་འཕྲོ་ཞེས་བྱ་བར་འགྱུར་རོ། །དེའི་སངས་རྒྱས་ཀྱི་ཞིང་བཀོད་པའང་ངའི་ཅི་འདྲ་བ་དེ་འདྲ་བར་འགྱུར་རོ་ཞེས་ལུང་སྟོན་པར་འགྱུར་རོ། །སྨད་ཚོང་མའི་བུ་མོ་གསེར་མཆོག་འོད་
[048-390a7] དཔལ་དང། ཚོང་དཔོན་གྱི་བུ་འཇིགས་བྱིན་གཉིས་ལུང་བསྟན་མ་ཐག་ཏུ་དེའི་མོད་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས་ཤིང་འཇིག་རྟེན་དུ་


[048-390b0] [390B] 
[048-390b1] །ལུང་བསྟན་པ་བཤད་པ་འདི་བསྟན་པ་ན་སྲོག་ཆགས་བརྒྱ་སྟོང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །དེ་
[048-390b2] ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་
[048-390b3] འདས་ཀྱིས་བཀའ་སྩལ་པ། ཀུན་དགའ་བོ། དེའི་ཕྱིར་ཁྱོད་ཀྱིས་ཆོས་ཀྱི་རྣམ་གྲངས་འདི་བཀོད་པ་ཆེན་པོའི་སྒོའི་ལེའུ་ཞེས་བྱ་བར་ཟུངས་ཤིག་འཇམ་དཔལ་རྣམ་པར་རོལ་པ་ཞེས་བྱ་བར་
[048-390b4] ཡང་ཟུངས་ཤིག་སྨད་ཚོང་མའི་བུ་མོ་གསེར་མཆོག་འོད་དཔལ་བཏུལ་བ་ཞེས་བྱ་བར་ཡང་ཟུངས་ཤིག་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་
[048-390b5] བོ་དང། །སྨད་ཚོང་མའི་བུ་མོ་གསེར་མཆོག་འོད་དཔལ་དང། ཚོང་དཔོན་གྱི་བུ་འཇིགས་བྱིན་དང། འཇམ་དཔལ་གཞོན་ནུར་གྱུར་པ་དང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་
[048-390b6] དང། ཐམས་ཅད་དང་ལྡན་པའི་འཁོར་དེ་དང། ལྷ་དང། མི་དང་ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་
[048-390b7] པ་འཇམ་དཔལ་རྣམ་པར་རོལ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་སུ་རེནྡྲ་བོ་དཧི་དང། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་ཞུས་ཏེ་གཏན་ལ་


[048-391a0] [391A] 
[048-391a1] ༄༅། །ཕབ་པ་ ཨ་རྱ་མཉྫུ་ཤྲཱི་བི་ཀུ་རྦཱ་ཎ་པ་རི་བརྟ་ནཱ་མ་མ་ཧཱ་མའན་སུ་ཏྲ། བོད་སྐད་དུ་འཕགས་པ་འཇམ་དཔལ་རྣམ་པར་འཕྲུལ་པའི་ལེའུ་
[048-391a2] ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་
[048-391a3] ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། བྱང་
[048-391a4] ཆུབ་སེམས་དཔའི་དགེ་འདུན་ཆེན་པོ་དང། འདོད་པ་ན་སྤྱོད་པ་དང་གཟུགས་ན་སྤྱོད་པ་དང། གནས་གཙང་མའི་རིས་ཀྱི་ལྷའི་བུ་དུ་མ་དག་དང་ཡང་ཐབས་ཅིག་གོ་དེ་ན་བཅོམ་ལྡན་
[048-391a5] འདས་འཁོར་བརྒྱ་སྟོང་དུ་མས་ཡོངས་སུ་བསྐོར་ཅིང་མདུན་གྱིས་བལྟས་ནས་ཆོས་སྟོན་ཏོ། །དེའི་ཚེ་ལྷའི་བུ་འོད་མང་པོ་ཞེས་བྱ་བ་འཁོར་དེ་ཉིད་དུ་འདུས་པར་གྱུར་ཏེ་འདུག་གོ་འཇམ་དཔལ་
[048-391a6] གཞོན་ནུར་གྱུར་པའང་འཁོར་དེ་ཉིད་དུ་འདུས་པར་གྱུར་ཏེ་འདུག་གོ་དེ་ནས་ལྷའི་བུ་འོད་མང་པོས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། བྱང་ཆུབ་
[048-391a7] སེམས་དཔའ་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བདུད་བར་ཆད་བྱེད་ན། འཇམ་དཔལ། བྱང་ཆུབ་སེམས་དཔའ་རྣམས་ཀྱི་བདུད་ཀྱི་ལས་གང་ཡིན། དེ་སྐད་


[048-391b0] [391B] 
[048-391b1] འཇམ་དཔལ་གཞོན་ནུར་གྱུར་པས་ལྷའི་བུ་འོད་མང་པོ་ལ་འདི་སྐད་ཅེས་སྨྲས་སོ། །ལྷའི་བུ་ཇི་ཙམ་དུ་ལས་རྣམས་འབྱུང་བ་དེ་ཙམ་དུ་བདུད་ཀྱི་ལས་སོ། །ཇི་ཙམ་དུ་སྨོན་པ་དང་
[048-391b2] ཇི་ཙམ་དུ་ལོག་པར་འཛིན་པ་དང། ཇི་ཙམ་དུ་མཆོག་ཏུ་འཛིན་པ་དེ་ཙམ་དུ་བདུད་ཀྱི་སྨྲས་སོ། །ཇི་ཙམ་དུ་འདོད་པ་དང། ཇི་ཙམ་དུ་འདུ་ཤེས་པ་དང། ཇི་ཙམ་དུ་རློམ་སེམས་པ་དང། ཇི་ཙམ་
[048-391b3] དུ་ཡོངས་སུ་རྟོག་པ་དེ་ཙམ་དུ་བདུད་ཀྱི་ལས་སོ། །ལྷའི་བུ། གཞན་ཡང་བྱང་ཆུབ་ཀྱི་སེམས་ལ་མངོན་པར་ཞེན་པའང་བདུད་ཀྱི་ལས་སོ། །སྦྱིན་པའི་སེམས་ལ་མངོན་པར་ཞེན་པའང་བདུད་ཀྱི་
[048-391b4] ལས་སོ༑ ༑ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་ཀྱི་སེམས་ལ་མངོན་པར་ཞེན་པའང་བདུད་ཀྱི་ལས་སོ། །སྦྱིན་པ་རློམ་སེམས་སུ་བྱེད་པ་དང་
[048-391b5] ཚུལ་ཁྲིམས་མཆོག་ཏུ་འཛིན་པ་དང། བཟོད་པ་འཛིན་པ་དང། བརྩོན་འགྲུས་ལེན་པ་དང། བསམ་གཏན་ལ་མཚན་མ་དང། ཤེས་རབ་རྒྱུ་བའང་བདུད་ཀྱི་ལས་སོ། །དགོན་པ་ལ་དགའ་ཞིང་མོས་
[048-391b6] པའི་སེམས་དང། བཏང་སྙོམས་སུ་ལྷུང་བའང་བདུད་ཀྱི་ལས་སོ་།འདོད་པ་ཉུང་བ་དང། ཆོག་ཤེས་པ་དང། སྦྱངས་པའི་ཡོན་ཏན་དང། ཡོ་བྱད་བསྙུངས་པ་ལ་རློམ་སེམས་སུ་བྱེད་པའང་བདུད་
[048-391b7] ཀྱི་ལས་སོ། །བདག་ནི་སྟོང་པ་ཉིད་ལ་གནས་པ། བདག་ནི་མཚན་མ་མེད་པ་ལ་གནས་པ། བདག་ནི་སྨོན་པ་མེད་པ་ལ་གནས་པ། བདག་ནི་སྤྲོས་པ་མེད་པ་ལ་གནས་པ། བདག་ནི། དེ་


[048-392a0] [392A] 
[048-392a1] ༄༅། །བཞིན་གཤེགས་པའི་བཀའ་སྒྲུབ་ཅིང་གནས་པའོ་སྙམ་དུ་རློམ་སེམས་སུ་བྱེད་ཅིང་རྣམ་པར་རྟོག་པའང་བདུད་ཀྱི་ལས་སོ་།ལྷའི་བུ། རྟོག་པ་དང། རྣམས་པར་རྟོག་པ་
[048-392a2] དང། ཡོངས་སུ་རྟོག་པ་དང། མཐོང་བ་དང། ཐོས་པ་དང། བྱེ་བྲག་ཕྱེད་པ་དང། རྣམ་པར་ཤེས་པའི་གནས་ཇི་ཙམ་པ་དེ་ཙམ་དུ་བདུད་ཀྱི་ལས་སོ། །ལྷའི་བུས་སྨྲས་པ། འཇམ་དཔལ། བདུད་ཀྱི་
[048-392a3] ལས་ག་ལས་འབྱུང། འཇམ་དཔལ་གྱིས་སྨྲས་པ། ལྷའི་བུ། བདུད་ཀྱི་ལས་ནི་བརྩོན་པ་ལས་འབྱུང་པོ། །དེ་ཅིའི་ཕྱིར་ཞེ་ན། ལྷའི་བུ་བརྩོན་པ་ལ་བདུད་ཀྱིས་གླགས་ཚོལ་གྱི། མི་བརྩོན་པ་
[048-392a4] ལ་བདུད་ཀྱིས་ཅི་ཞིག་བྱ་བར་འགྱུར་དེ། དེ་ཉིད་བདུད་ཀྱི་ལས་ཡིན་ནོ། །ལྷའི་བུས་སྨྲས་པ། འཇམ་དཔལ། བྱང་ཆུབ་སེམས་དཔའ་ཇི་ལྟར་ན་བརྩོན་པ་ཡིན། ཇི་ལྟར་ན་མི་བརྩོན་པ་ཡིན་
[048-392a5] འཇམ་དཔལ་གྱིས་སྨྲས་པ། ལྷའི་བུ། ཇི་ཙམ་དུ་གཉིས་ལ་སྦྱོར་བ་དེ་ཙམ་དུ་བརྩོན་པ་མ་ཡིན་ནོ། །དེ་ཅིའི་ཕྱིར་ཞེ་ན། འཇིག་རྟེན་གནས་པ་ནི་གཉིས་ལ་སྦྱོར་བ་དང་ལྡན་པའོ། །ལྷའི་
[048-392a6] བུ་བརྗོད་པ་ཞེས་པ་བ་འདི་ནི་སྦྱོར་བ་ཡང་དག་པའི་ཚིག་བླ་དགས་སོ། །སྦྱོར་བ་ཡང་དག་པ་ཞེས་བྱ་བ་འདི་ནི་སྦྱོར་བ་མེད་པའི་ཚིག་བླ་དྭགས་སོ། །སྦྱོར་བ་མེད་པ་ཞེས་བྱ་བ་འདི་ནི་སྤྲོས་པ་
[048-392a7] མེད་པའི་ཚིག་བླ་དགས་སོ། །སྤྲོས་པ་མེད་པ་ཞེས་བྱ་བ་འདི་ནི་སྦྱོར་བ་ཡང་དག་པའི་ཚིག་བླ་དགས་སོ། །ལྷའི་བུ། གང་ན་མིག་ལ་མི་སྦྱོར་བ་དང། གཟུགས་ལ་མི་སྦྱོར་བ་འདི་ནི་བྱང་ཆུབ་སེམས་


[048-392b0] [392B] 
[048-392b1] །གང་ན་རྣ་བ་ལ་མི་སྦྱོར་བ་དང། སྒྲ་ལ་མི་སྦྱོར་བ་དང། སྣ་ལ་མི་སྦྱོར་བ་དང། དྲི་ལ་མི་སྦྱོར་བ་དང། ལྕེ་ལ་མི་སྦྱོར་བ་དང། རོ་ལ་མི་སྦྱོར་བ་དང། ལུས་ལ་མི་སྦྱོར་བ་
[048-392b2] དང། རེག་བྱ་ལ་མི་སྦྱོར་བ་དང། ཡིད་ལ་མི་སྦྱོར་བ་དང། ཆོས་ལ་མི་སྦྱོར་བ་འདི་ནི་བྱང་ཆུབ་སེམས་དཔའི་སྦྱོར་བ་ཡང་དག་པ་ཞེས་བྱའོ། །ལྷའི་བུ། གཞན་ཡང་ཉོན་མོངས་པ་ཐམས་ཅད་ལའང་མི་སྦྱོར་
[048-392b3] ལ༑ སེམས་ཅན་ཐམས་ཅད་ཀྱི་ཉོན་མོངས་པ་སྤང་བའི་ཕྱིར་ཡང་བརྩོན་པ་འདི་ནི་བྱང་ཆུབ་སེམས་དཔའི་སྦྱོར་བ་ཡང་དག་པ་ཞེས་བྱའོ། །ལྷའི་བུ། གཞན་ཡང་ཁམས་གསུམ་པ་ཐམས་ཅད་
[048-392b4] ལའང་མི་སྦྱོར་ལ། ཁམས་གསུམ་དུ་གཏོགས་པའི་སེམས་ཅན་རྣམས་ཀྱང་འབྱུང་བར་སྦྱོར་བ་འདི་ནི་བྱང་ཆུབ་སེམས་དཔའི་སྦྱོར་བ་ཡང་དག་པ་ཞེས་བྱའོ། །གཞན་ཡང་སྦྱིན་པ་ལ་རློམ་སེམས་
[048-392b5] མེད་པར་ཡང་སྦྱོར་ལ། སེམས་ཅན་སེར་སྣ་ཅན་སྡུད་པར་ཡང་སྦྱོར་བ་དང། ཚུལ་ཁྲིམས་ལ་རློམ་སེམས་མེད་པར་ཡང་སྦྱོར་ལ། སེམས་ཅན་ཚུལ་ཁྲིམས་འཆལ་བ་སྡུད་པར་སྦྱོར་བ་དང་
[048-392b6] བཟོད་པ་ལ་རློམ་སེམས་མེད་པར་ཡང་སྦྱོར་ལ། སེམས་ཅན་གནོད་སེམས་ཅན་སྡུད་པར་ཡང་སྦྱོར་བ་དང། བརྩོན་འགྲུས་ལ་རློམ་སེམས་མེད་པར་ཡང་སྦྱོར་ལ། སེམས་ཅན་ལེ་ལོ་ཅན་སྡུད་
[048-392b7] པར་ཡང་སྦྱོར་བ་དང། བསམ་གཏན་ལ་རློམ་སེམས་མེད་པར་ཡང་སྦྱོར་ལ། སེམས་ཅན་སེམས་རྣམ་པར་གཡེང་བ་སྡུད་པར་ཡང་སྦྱོར་བ་དང་ཤེས་རབ་ལ་རློམ་སེམས་མེད་པར་ཡང་སྦྱོར་ལ་


[048-393a0] [393A] 
[048-393a1] ༄༅། །སེམས་ཅན་ཤེས་རབ་འཆལ་པ་ཅན་སྡུད་པར་ཡང་སྦྱོར་བ་འྡིའང་བྱང་ཆུབ་སེམས་དཔའི་སྦྱོར་བ་ཡང་དག་པ་ཞེས་བྱའོ་།གཞན་ཡང་སྟོང་པ་ཉིད་ལ་རློམ་སེམས་མེད་
[048-393a2] པར་ཡང་སྦྱོར་ལ། ལྟ་བར་སོང་བ་ཐམས་ཅད་དང་ཡང་བྲལ་ཞིང་ལྟ་བར་སོང་བ་ལས་རྣམ་པར་གྲོལ་བའང་མ་ཡིན་པ་ནི་སྟོང་པ་ཉིད་ལ་སྦྱོར་བ་སྟེ། སྟོང་པ་ཉིད་གང་གིས་སྟོང་པ་ཉིད་སྟོང་པའི་སྟོང་
[048-393a3] པ་ཉིད་དེས་ལྟ་བར་གྱུར་པ་རྣམས་སྟོང་པ་དང། སྟོང་པ་ཉིད་གང་གིས་ལྟ་བར་གྱུར་པ་རྣམས་སྟོང་པའི་སྟོང་པ་ཉིད་དེས་ཆོས་ཐམས་ཅད་སྟོང་པར་འདི་ཤེས་ཤིང་ཤེས་པ་ལ་ལྷག་པའི་ང་རྒྱལ་
[048-393a4] ཡང་མེད་པ་གང་ཡིན་པ་འྡིའང་བྱང་ཆུབ་སེམས་དཔའི་སྦྱོར་བ་ཡང་དག་པའོ། །ལྷའི་བུ། གཞན་ཡང་མཚན་མ་མེད་པ་ལ་རློམ་སེམས་མེད་པར་ཡང་སྦྱོར་ལ་རྣམ་པར་རྟོག་པ་ཐམས་ཅད་
[048-393a5] དང་བྲལ་ཞིང་རྣམ་པར་རྟོག་པ་ལས་གྲོལ་བའང་མ་ཡིན་པ་ནི་མཚན་མ་མེད་པ་ལ་སྦྱོར་བ་སྟེ། རྣམ་པར་རྟོག་པ་གང་གིས་མཚན་མ་མེད་པ་ལ་རྣམ་པར་རྟོག་པའི་རྣམ་པར་རྟོག་པ་དེའང་མཚན་
[048-393a6] མ་མེད་པ་དང་མཉམ་ཞིང། རྣམ་པར་རྟོག་པ་དེ་དང་མཚན་མ་མེད་པའང་མཚན་མ་མེད་པར་རྣམ་པར་རྟོག་པས་མཉམ་པར་ཤེས་ཏེ། འདི་ཤེས་ཤིང་ཤེས་པ་ལ་ལྷག་པའི་ང་རྒྱལ་ཡང་མེད་པ་གང་
[048-393a7] ཡིན་པ་འྡིའང་བྱང་ཆུབ་སེམས་དཔའི་སྦྱོར་བ་ཡང་དག་པའོ་།གཞན་ཡང་སྨོན་པ་མེད་པ་ལ་རློམ་སེམས་མེད་པར་ཡང་སྦྱོར་ལ་བསམ་བཞིན་དུ་སྐྱེ་བ་ཡོངས་སུ་འཛིན་པར་ཡང་སྦྱོར་ཏེ། དེ་


[048-393b0] [393B] 
[048-393b1] སྨོན་ལམ་འདེབས་ཀྱང་སྨོན་ལམ་གྱིས་རྒྱུ་བའང་མེད་ལ། སྐྱེའང་སྐྱེ་ཞིང་མཐའ་གཉིས་ཀར་ལྟ་བ་དང་བྲལ་བ་འདི་ལྟ་སྟེ། ངར་
[048-393b2] འཛིན་པ་དང། ང་ཡིར་འཛིན་པའི་ལྟ་བ་དང་བྲལ་བར་གྱུར་ཅིང་སྐྱེའང་སྐྱེ་ལ་འཆི་འཕོ་དང་སྐྱེ་པ་དང་ཡང་བྲལ་བ་ཡིན་ཏེ་འདི་ཤེས་ཤིང་ཤེས་པ་ལ་ལྷག་པའི་ང་རྒྱལ་ཡང་མེད་པ་གང་
[048-393b3] ཡིན་པ་འྡིའང་བྱང་ཆུབ་སེམས་དཔའི་སྦྱོར་བ་ཡང་དག་པའོ་།ལྷའི་བུ། གཞན་ཡང་བྱང་ཆུབ་སེམས་དཔའ་རྣམས་ཀྱི་སྦྱོར་བ་ཡང་དག་པ་ཡང་དག་ཕུལ་ནི་གང་ཤེས་རབ་ཀྱི་ཤེས་པས་བརྩོན་པའང་
[048-393b4] མེད་ལ། ཐབས་ཀྱི་ཤེས་པས་དགེ་བའི་ཆོས་ཐམས་ཅད་སྡུད་པར་ཡང་སྦྱོར་བ་དང། ཤེས་རབ་ཀྱི་ཤེས་པས་བདག་མེད་པ་དང། སེམས་ཅན་མེད་པ་དང། སྲོག་མེད་པ་དང། གསོ་བ་མེད་
[048-393b5] པ་དང། གང་ཟག་མེད་པར་ཡང་སྦྱོར་ལ། ཐབས་ཀྱི་ཤེས་པས་སེམས་ཅན་ཐམས་ཅད་ཡོངས་སུ་སྨིན་པར་བྱེད་པར་ཡང་སྦྱོར་བ་དང། ཤེས་རབ་ཀྱི་ཤེས་པས་ཆོས་ཐམས་ཅད་བླང་བ་
[048-393b6] མེད་པ་དང། དོར་བ་མེད་པར་ཡང་སྦྱོར་ལ། ཐབས་ཀྱི་ཤེས་པས་ཆོས་ཐམས་ཅད་ཡོངས་སུ་འཛིན་པར་ཡང་སྦྱོར་བ་དང། ཤེས་རབ་ཀྱི་ཤེས་པས་སངས་རྒྱས་ཐམས་ཅད་དང་ཆོས་ཀྱི་དབྱངས་
[048-393b7] དབྱེར་མེད་པར་ཡང་སྦྱོར་ལ། ཐབས་ཀྱི་ཤེས་པས་སངས་རྒྱས་ཐམས་ཅད་ལ་བླ་མར་བྱ་བ་དང། གུས་པར་བྱ་བ་དང། མཆོད་པ་དང་རིམ་གྲོ་བྱེད་པར་ཡང་སྦྱོར་བ་དང། ཤེས་རབ་ཀྱི་


[048-394a0] [394A] 
[048-394a1] ༄༅། །ཤེས་པས་སངས་རྒྱས་ཀྱི་ཞིང་ཐམས་ཅད་ནམ་མཁའི་ཞིང་དུའང་སྦྱོར་ལ། ཐབས་ཀྱི་ཤེས་པས་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཡོངས་སུ་སྦྱོང་བའི་རྒྱན་ལ་
[048-394a2] སྦྱོར་བ་དང། ཤེས་རབ་ཀྱི་ཤེས་པས་འཕགས་པ་ཐམས་ཅད་འདུས་མ་བྱས་ཀྱིས་རབ་ཏུ་ཕྱེ་བར་ཡང་སྦྱོར་ལ། ཐབས་ཀྱི་ཤེས་པས་འཕགས་པ་ཐམས་ཅད་ལ་བླ་མ་དང། གུས་པ་དང་
[048-394a3] རིམ་གྲོ་བྱེད་པར་ཡང་སྦྱོར་བ་དང། ཤེས་རབ་ཀྱི་ཤེས་པས་སངས་རྒྱས་ཀྱི་སྐུ་ཟག་པ་མེད་པར་སོ་སོར་རྟོག་པར་ཡང་སྦྱོར་ལ། ཐབས་ཀྱི་ཤེས་པས་མཚན་དང་དཔེ་བྱད་བཟང་པོ་དང། རྒྱན་ལའང་
[048-394a4] སྦྱོར་བ་དང། ཤེས་རབ་ཀྱི་ཤེས་པས་འདུ་བྱེད་ཐམས་ཅད་མ་སྐྱེས་པ་དང། མ་བྱུང་བར་སོ་སོར་རྟོག་པར་ཡང་སྦྱོར་ལ། ཐབས་ཀྱི་ཤེས་པས་བསམ་བཞིན་དུ་སྲིད་པར་སྐྱེ་བ་ཡོངས་སུ་འཛིན་པར་
[048-394a5] ཡང་སྦྱོར་བ་དང། ཤེས་རབ་ཀྱི་ཤེས་པས་སྟོང་པ་ཉིད་དང་མཚན་མ་མེད་པ་དང། སྨོན་པ་མེད་པར་ཡང་སྦྱོར་ལ། ཐབས་ཀྱི་ཤེས་པས་ལྟ་བ་དང། རྣམ་པར་རྟོག་པ་དང། སྨོན་ལམ་
[048-394a6] སྤང་བ་སྟོན་པ་ཡང་སྦྱོར་བ་དང། ཤེས་རབ་ཀྱི་ཤེས་པས་མངོན་པར་ཤེས་པ་སྐྱེ་བ་མེད་པར་ཡང་སྦྱོར་ལ། ཐབས་ཀྱི་ཤེས་པས་མངོན་པར་ཤེས་པ་ཐམས་ཅད་ཀྱིས་རྣམ་པར་
[048-394a7] འཕྲུལ་པར་ཡང་སྦྱོར་བ་དང། ཤེས་རབ་ཀྱི་ཤེས་པས་ཕུང་པོ་དང། ཁམས་དང། སྐྱེ་མཆེད་མ་སྐྱེས་པ་དང་མི་གསོག་པར་ཡང་སྦྱོར་ལ། ཐབས་ཀྱི་ཤེས་པས་ཕུང་པོ་དང། ཁམས་


[048-394b0] [394B] 
[048-394b1] སྐྱེ་མཆེད་ཡོངས་སུ་འདོར་བར་ཡང་སྦྱོར་བ་དང། ཤེས་རབ་ཀྱི་ཤེས་པས་སྲིད་པ་མྱ་ངན་ལས་འདས་པའི་རང་བཞིན་དུ་རྟོག་པར་བྱེད་པར་ཡང་སྦྱོར་ལ། ཐབས་ཀྱི་ཤེས་པས་འཁོར་བ་ན་
[048-394b2] སེམས་ཅན་ཡོངས་སུ་སྨིན་པར་བྱེད་པར་ཡང་སྦྱོར་བ་དང། ཤེས་རབ་ཀྱི་ཤེས་པས་ཤེས་རབ་ཀྱི་མིག་ལའང་སྦྱོར་ལ། ཐབས་ཀྱི་ཤེས་པས་ལྷའི་མིག་ལ་མངོན་པར་སྒྲུབ་པ་ལའང་སྦྱོར་
[048-394b3] བ་དང། ཤེས་རབ་ཀྱི་ཤེས་པས་ཆོས་བརྗོད་དུ་མེད་པར་ཁོང་དུ་ཆུད་པར་ཡང་སྦྱོར་ལ། ཐབས་ཀྱི་ཤེས་པས་ཡི་གེ་དང་ངེས་པའི་ཚིག་གིས་ཆོས་སྟོན་པར་ཡང་སྦྱོར་བ་དང། ཤེས་རབ་ཀྱི་ཤེས་
[048-394b4] པས་དོན་དང་ཆོས་སོ་སོ་ཡང་དག་པར་རིག་པ་ལ་ཡང་སྦྱོར་ལ་ཐབས་ཀྱི་ཤེས་པས་ངེས་པའི་ཚིག་དང་སྤོབས་པ་སོ་སོ་ཡང་དག་པར་རིག་པ་ལའང་སྦྱོར་བ་དང། ཤེས་རབ་ཀྱི་ཤེས་པས་
[048-394b5] སེམས་ཅན་གྱི་དབང་པོ་མཆོག་དང། མཆོག་མ་ཡིན་པ་ཐམས་ཅད་ཤེས་པ་ལའང་སྦྱོར་ལ། ཐབས་ཀྱི་ཤེས་པས་སོ་སོ་ཅི་རིགས་པར་ཆོས་སྟོན་པར་ཡང་སྦྱོར་བ་དང། ཤེས་རབ་ཀྱི་ཤེས་པས་
[048-394b6] སེམས་ཅན་གྱི་སྤྱོད་པ་བརྒྱད་ཁྲི་བཞི་སྟོང་ཁོང་དུ་ཆུད་པར་བྱེད་པར་ཡང་སྦྱོར་ལ། ཐབས་ཀྱི་ཤེས་པས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ཡང་དག་པར་སྟོན་པར་ཡང་སྦྱོར་བ་འདི་ནི་ལྷའི་བུ་
[048-394b7] བྱང་ཆུབ་སེམས་དཔའ་རྣམས་ཀྱི་སྦྱོར་བ་ཡང་དག་པ་ཡང་དག་ཕུལ་ལོ། །འཇམ་དཔལ་གཞོན་ནུར་གྱུར་པས་སྦྱོར་བ་ཡང་དག་པ་འདི་བསྟན་པ་ན་འཁོར་དེ་ལས་ལྷའི་བུ་བརྒྱད་སྟོང་ནི་བླ་ན་


[048-395a0] [395A] 
[048-395a1] ༄༅། །མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །བྱང་ཆུབ་སེམས་དཔའ་ལྔ་སྟོང་ནི་མི་སྐྱེ་བའི་ཆོས་ལ་བཟོད་པ་སྐྱེས་སོ། །བཅོམ་ལྡན་འདས་ཀྱིས་ཀྱང་འཇམ་དཔལ་
[048-395a2] གཞོན་ནུར་གྱུར་པ་ལ་འཇམ་དཔལ། ཁྱོད་ཀྱིས་བྱང་ཆུབ་སེམས་དཔའ་རྣམས་ཀྱི་སྦྱོར་བ་ཡང་དག་པ་འདི་ལེགས་པར་བཤད་པ་ལགས་སོ་།ལེགས་སོ། །ཞེས་བྱ་བ་བྱིན་ནོ། །དེ་ནས་ལྷའི་བུ་འོང་མང་པོས་
[048-395a3] འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ་ཁྱོད་ལ་དེ་བཞིན་གཤེགས་པས་གང་གི་ཕྱིར་ལེགས་སོ། །ཞེས་བྱ་བ་བྱིན་པས་ཅི་ཁྱོད་དགའ་བར་འགྱུར་རམ། འཇམ་དཔལ་
[048-395a4] གྱིས་སྨྲས་པ། ལྷའི་བུ། འདི་ཇི་སྙམ་དུ་སེམས། གང་སྤྲུལ་པའི་སྤྲུལ་པ་ལ་ལེགས་སོ། །ཞེས་བྱ་བ་བྱིན་ན། སྤྲུལ་པ་དེ་ལ་ཅི་དགའ་བར་འགྱུར་བ་ལྟ་ཡོད་དམ། ལྷའི་བུས་སྨྲས་པ། འཇམ་དཔལ། སྤྲུལ་པ་ལ་རྗེས་སུ་ཆགས་
[048-395a5] པའང་མེད། ཁོང་ཁྲོ་བའང་མེད་ན། དེ་ལ་དགའ་བར་འགྱུར་བ་ཅི་ཞིག་ཡོད། འཇམ་དཔལ་གྱིས་སྨྲས་པ། ལྷའི་བུ། དེ་བཞིན་དུ་ཆོས་ཐམས་ཅད་ཀྱང་སྤྲུལ་པའི་ངོ་བོ་ཉིད་ཀྱི་མཚན་ཉིད་དེ། དེ་བཞིན་གཤེགས་པའང་
[048-395a6] དེའི་མཚན་ཉིད་ལ། འཇམ་དཔལ་ཡང་དེའི་མཚན་ཉིད་ཡིན་ན། དེ་ལ་ལེགས་སོ། །ཞེས་བྱ་བས་ཁོ་བོ་དགའ་བར་འགྱུར་དུ་ཅི་ཞིག་ཡོད་ལྷའི་བུ། འདི་ལྟ་སྟེ། དཔེར་ན། བྲག་ཅ་ནི་སྒྲ་སྙན་པ་དང། མི་སྙན་པ་
[048-395a7] རྣམས་ལ་རྗེས་སུ་ཆགས་པར་ཡང་མི་འགྱུར། ཁོང་ཁྲོ་བར་ཡང་མི་འགྱུར་རོ། །ལྷའི་བུ། དེ་བཞིན་དུ་ཆོས་ཐམས་ཅད་ནི་བྲག་ཅའི་ངོ་བོ་ཉིད་ཀྱི་རང་བཞིན་ཏེ། དེ་བཞིན་གཤེགས་པའང་དེའི་རང་བཞིན་


[048-395b0] [395B] 
[048-395b1] དེ་ལ་ལེགས་སོ་ཞེས་བྱ་བས་ཁོ་བོ་དགའ་བར་འགྱུར་དུ་ཅི་ཡོད། ལྷའི་བུས་སྨྲས་པ། འཇམ་དཔལ། དེ་བཞིན་གཤེགས་པས་སུ་ལ་ལེགས་སོ་ཞེས་བྱ་བ་
[048-395b2] གནང། འཇམ་དཔལ་གྱིས་སྨྲས་པ། ལྷའི་བུ། རྣམ་པར་ཤེས་པ་མི་གནས་པར་སྟོན་པ་དང། བསྟན་པ་ཐམས་ཅད་ལ་སུའི་བློ་ཐོགས་པར་མི་འགྱུར་བ་དང། སུ་སེམས་ཅན་ཐམས་ཅད་ལ་
[048-395b3] སེམས་ཅན་དུ་འདུ་ཤེས་མི་འཇུག་པ་དང། སུ་ཆོས་ཐམས་ཅད་ལ་ཆོས་སུ་འདུ་ཤེས་མི་འཇུག་པ་དང། སུ་བསམ་པ་མྱ་ངན་ལས་འདས་པ་ལའང་གནས་ལ། སྦྱོར་བ་འཁོར་བ་ལའང་གནས་པ་དང། སུ་
[048-395b4] བདུད་ཀྱི་ལས་ཁོང་དུ་ཆུད་ནས་བདུད་ཀྱི་ལས་ཀྱང་སངས་རྒྱས་ཀྱི་འཕྲིན་ལས་སུ་ཤེས་ཤིང་སངས་རྒྱས་ཀྱི་འཕྲིན་ལས་ལ་མངོན་པར་ཞེན་ན། སངས་རྒྱས་ཀྱི་འཕྲིན་ལས་ཀྱང་བདུད་ཀྱི་ལས་སུ་ཤེས་པ་
[048-395b5] དེ་ལྟ་བུའི་ཆོས་དང་ལྡན་པའི་བྱང་ཆུབ་སེམས་དཔའ་ལ། ལྷའི་བུ། དེ་བཞིན་གཤེགས་པས་ལེགས་སོ་ཞེས་བྱ་བ་གནང་ངོ། །ལྷའི་བུས་སྨྲས་པ། འཇམ་དཔལ། ཅི་དེ་ལྟ་བུའི་ཆོས་དང་ལྡན་པས་དེ་བཞིན་
[048-395b6] གཤེགས་པས་ཁྱོད་ལ་ལེགས་སོ་ཞེས་བྱ་བ་གནང་ངམ། འཇམ་དཔལ་གྱིས་སྨྲས་པ། ལྷའི་བུ། འདི་ཇི་སྙམ་དུ་སེམས། གང་མཉམ་པ་ཉིད་དེ་ལ་མི་མཉམ་པ་གང་ཡང་ཡོད་དམ། ལྷའི་བུས་སྨྲས་པ་
[048-395b7] འཇམ་དཔལ། མཉམ་པ་ཉིད་ལ་མི་མཉམ་པ་གང་ཡང་མེད་དོ། །འཇམ་དཔལ་གྱིས་སྨྲས་པ། ལྷའི་བུ། མཉམ་པ་ཉིད་གང་དང་མཉམ་པ་དེ་དང་མཚམས་མེད་པ་མཉམ་མོ། །མཚམས་མེད་པ་གང་དང་མཉམ་


[048-396a0] [396A] 
[048-396a1] ༄༅། །པ་དེ་དང་ཁོ་བོ་མཉམ་མོ། །མཉམ་པ་ཉིད་གང་དང་མཉམ་པ་དེ་དང་ལྟ་བར་གྱུར་པ་རྣམས་མཉམ་མོ། །ལྟ་བར་གྱུར་པ་རྣམས་གང་དང་མཉམ་པ་དེ་དང་ཁོ་བོ་མཉམ་མོ། །མཉམ་པ་ཉིད་གང་དང་
[048-396a2] མཉམ་པ་དེ་དང་ཕྱིན་ཅི་ལོག་རྣམས་མཉམ་མོ། །ཕྱིན་ཅི་ལོག་རྣམས་གང་དང་མཉམ་པ་དེ་དང་ཁོ་བོ་མཉམ་མོ། །མཉམ་པ་ཉིད་གང་དང་མཉམ་པ་དེ་དང་དམིགས་པ་མཉམ་མོ། །དམིགས་པ་གང་དང་མཉམ་པ་
[048-396a3] དེ་དང་ཁོ་བོ་མཉམ་མོ། །མཉམ་པ་ཉིད་གང་དང་མཉམ་པ་དེ་དང་འཁོར་བའི་མཐའ་མཉམ་མོ། །འཁོར་བའི་མཐའ་གང་དང་མཉམ་པ་དེ་དང་མྱ་ངན་ལས་འདས་པའི་མཐའ་མཉམ་མོ། །མྱ་ངན་ལས་འདས་པའི་མཐའ་
[048-396a4] གང་དང་མཉམ་པ་དེ་དང་བདག་གི་མཐའ་མཉམ་མོ། །བདག་གི་མཐའ་གང་དང་མཉམ་པ་དེ་དང་ཡང་དག་པའི་མཐའ་མཉམ་མོ། །ཡང་དག་པའི་མཐའ་གང་དང་མཉམ་པ་དེ་དང་མ་རིག་པ་དང། སྲིད་པ་དང། སྲེད་པའི་མཐའ་
[048-396a5] མཉམ་མོ། །མ་རིག་པ་དང། སྲིད་པ་དང། སྲེད་པའི་མཐའ་གང་དང་མཉམ་པ་དེ་དང་རིག་པ་དང། རྣམ་པར་གྲོལ་བའི་མཐའ་མཉམ་མོ། །རིག་པ་དང། རྣམ་པར་གྲོལ་བའི་མཐའ་གང་དང་མཉམ་པ་དེ་དང་འདོད་ཆགས་དང། ཞེ་
[048-396a6] སྡང་དང། གཏི་མུག་གི་མཐའ་མཉམ་མོ། །འདོད་ཆགས་དང། ཞེ་སྡང་དང། གཏི་མུག་གི་མཐའ་གང་དང་མཉམ་པ་དེ་དང་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་མཐའ་མཉམ་མོ་།སྟོང་པ་ཉིད་དང་
[048-396a7] མཚན་མ་མེད་པ་དང། སྨོན་པ་མེད་པའི་མཐའ་གང་དང་མཉམ་པ་དེ་དང་འདུས་བྱས་ཀྱི་མཐའ་མཉམ་མོ། །འདུས་བྱས་ཀྱི་མཐའ་གང་དང་མཉམ་པ་དེ་དང་འདུས་མ་བྱས་ཀྱི་མཐའ་མཉམ་མོ། །འདུས་མ་བྱས་ཀྱི་


[048-396b0] [396B] 
[048-396b1] པ་མཉམ་སྟེ། ལྷའི་བུ། མཉམ་པ་ཉིད་དེས་ཆོས་ཐམས་ཅད་མཉམ་མོ། །དེ་ལ་སུ་འཆད་པ་དང། གང་བཤད་པ་དང། གང་ལ་
[048-396b2] བཤད་པ་དང། སུ་ལ་ལེགས་སོ་ཞེས་བྱ་བ་སྦྱིན་པའི་ཆོས་དེ་དག་ཐམས་ཅད་ནམ་མཁའ་དང་མཉམ་པ་ཉིད་ཀྱིས་མཉམ་སྟེ། ནམ་མཁའ་ཡང་འདུས་མ་བྱས་ཡིན་པས་ནམ་མཁའ་ནི་མཉམ་
[048-396b3] པའང་མེད། མི་མཉམ་པའང་མེད་དེ། སུ་རྗེས་སུ་མི་འགྲོ་བའི་ཚུལ་གྱིས་མཉམ་པ་ཉིད་འདི་དག་གི་རྗེས་སུ་སོང་བ་དེ་ལ་དེ་བཞིན་གཤེགས་པས་ལེགས་སོ་ཞེས་བྱ་བ་གནང་ངོ། །ལྷའི་བུས་
[048-396b4] སྨྲས་པ༑ འཇམ་དཔལ། ཁྱོད་ལེགས་སོ། །ཞེས་བྱ་བ་དང། ལེགས་སོ་ཞེས་བྱ་བ་མ་ཡིན་པ་ལས་བརྩམས་ཏེ་ཆོས་བསྟན་པ་ལ་སྤོབས་པར་གྱིས་ཤིག་འཇམ་དཔལ་གྱིས་སྨྲས་པ་
[048-396b5] ལྷའི་བུ༑ ལྷག་པའི་བསམ་པས་བྱང་ཆུབ་ཀྱི་ཕྱིར་འཇུག་པ་ནི་ལེགས་པའོ། །གཡོ་དང་སྒྱུས་ཉེ་བར་སྤྱོད་པ་ནི་ལེགས་པ་མ་ཡིན་པའོ་།སྙིང་རྗེ་ཆེན་པོས་སེམས་ཅན་ཐམས་ཅད་མི་གཏོང་བ་ནི་
[048-396b6] ལེགས་པའོ། །སེམས་ཅན་རྣམས་ལ་རྣམ་པར་འཚེ་བ་ནི་ལེགས་པ་མ་ཡིན་པའོ། །སེམས་ཅན་ཐམས་ཅད་ལ་ཞེ་འགྲས་པ་མེད་པའི་སེམས་ནི་ལེགས་པའོ། །གནོད་སེམས་ཀྱི་བསམ་པ་
[048-396b7] ནི་ལེགས་པ་མ་ཡིན་པའོ། །ཉེས་པ་བྱུང་བ་མི་འཆབ་ཅིང་འཆགས་ཏེ་རྣམ་པར་འབྱེད་ལ་ཀུན་ནས་བསྐོར་བ་མེད་པར་གནས་པ་ནི་ལེགས་པའོ་།ཉེས་པ་བྱུང་བ་འཆབ་པ་ནི་ལེགས་པ་མ་


[048-397a0] [397A] 
[048-397a1] ༄༅། །ཡིན་པའོ། །བདག་གི་འཁྲུལ་པ་ལ་སོ་སོར་རྟོག་པ་ནི་ལེགས་པའོ། །གཞན་གྱི་འཁྲུལ་པའི་སྐྱོན་ཚོལ་བ་ནི་ལེགས་པ་མ་ཡིན་པའོ། །བྱས་པ་གཟོ་བ་དང་
[048-397a2] བྱས་པ་ཤེས་པ་དང། བྱས་པ་ཆུད་མི་གཟོན་པ་དང། བྱས་པ་ལ་ལན་དུ་ཕན་འདོགས་པ་ནི་ལེགས་པའོ། །བྱས་པ་མི་གཟོ་བ་དང། བྱས་པ་མི་ཤེས་པ་དང། བྱས་པ་ཆུད་
[048-397a3] གཟོན་པ་དང། བྱས་པ་ལན་དུ་ཕན་མི་འདོགས་པ་ནི་ལེགས་པ་མ་ཡིན་པའོ། །ཐོས་པ་ཡང་དག་པར་སྒྲུབ་པ་ནི་ལེགས་པའོ། །ཐོས་པ་ལོག་པར་སྒྲུབ་པ་ནི་ལེགས་པ་མ་
[048-397a4] ཡིན་པའོ། །བསླབ་པ་ཡང་དག་པར་བླངས་ནས་མ་ཉམས་པ་ནི་ལེགས་པའོ། །བསླབ་པ་ཡང་དག་པར་བླངས་པ་ལས་འདའ་བ་ནི་ལེགས་པ་མ་ཡིན་པའོ། །དབེན་པ་ལ་སེམས་
[048-397a5] གཞོལ་ཞིང་དབེན་པ་ལ་དགའ་བ་ནི་ལེགས་པའོ། །འདུ་འཛི་ལ་དགའ་བ་ནི་ལེགས་པ་མ་ཡིན་པའོ། །དགོན་པ་ལ་གནས་པར་ལུས་དང་སྲོག་འདོར་བ་ནི་ལེགས་པའོ། །
[048-397a6] ལུས་དང་སྲོག་ལ་ལྟ་བ་ནི་ལེགས་པ་མ་ཡིན་པའོ། །འཕགས་པའི་རིགས་ལ་ཡང་དག་པར་དགའ་བ་དང། རུང་བ་རྣམས་ལ་ཚོད་རིག་པ་ནི་ལེགས་པའོ། །ཆོག་མི་ཤེས་
[048-397a7] ཤིང་འདོད་པ་ཆེ་ལ་སྡིག་པ་འདོད་པ་ནི་ལེགས་པ་མ་ཡིན་པའོ་།ཉམ་ཆུང་བ་རྣམས་ལ་བཟོད་ཅིང་དང་དུ་ལེན་པ་ནི་ལེགས་པའོ་།སེམས་ཅན་རྣམས་ལ་སྨ་འབེབས་པ་ནི་


[048-397b0] [397B] 
[048-397b1] །འཚོ་བ་དག་པ་ནི་ལེགས་པའོ། །སྙོམ་ལས་ཅན་ནི་ལེགས་པ་མ་ཡིན་པའོ། །སྐྱབས་སུ་སོད་པ་རྣམས་མི་གཏོང་བ་ནི་ལེགས་པའོ། །སྐྱབས་སུ་སོང་བ་
[048-397b2] རྣམས་ལ་འཁུ་བ་ནི་ལེགས་པ་མ་ཡིན་པའོ། །དམ་བཅས་པ་ལས་མི་ཉམས་པའི་ཚིག་བདེན་པ་དང། ཇི་སྐད་སྨྲས་པ་དེ་བཞིན་བྱེད་པ་ནི་ལེགས་པའོ། །འཇིག་རྟེན་ཐམས་ཅད་
[048-397b3] ལ་བསླུ་བ་ནི་ལེགས་པ་མ་ཡིན་པའོ། །དམ་པའི་ཆོས་ཡོངས་སུ་འཛིན་པ་ནི་ལེགས་པའོ། །དམ་པའི་ཆོས་ཡོངས་སུ་སྤོང་བ་ནི་ལེགས་པ་མ་ཡིན་པའོ། །ཐོས་པ་ལ་སེར་སྣ་
[048-397b4] མེད་ཅིང་ཆོས་ལ་སློབ་དཔོན་གྱིས་དཔེ་མཁྱུད་མེད་དེ་ཟང་ཟིང་མེད་པར་ཆོས་སྟོན་པ་ནི་ལེགས་པའོ། །ཆོས་ལ་སེར་སྣ་བྱེད་ཅིང་ཆོས་ལ་སློབ་དཔོན་གྱི་དཔེ་མཁྱུད་བྱེད་དེ་ཟང་ཟིང་དང་
[048-397b5] འབྲེལ་བའི་སེམས་ཀྱིས་ཆོས་སྟོན་པ་ནི་ལེགས་པ་མ་ཡིན་པའོ། །སེམས་ཅན་ཡོངས་སུ་སྨིན་པར་བྱེད་པའི་ཐབས་དང་ལྡན་པའི་བསྡུ་བ་ནི་ལེགས་པའོ། །སེམས་ཅན་ལ་མི་ལྟ་ཞིང་
[048-397b6] ཐབས་དང་མི་ལྡན་པར་བསྡུ་བའི་དངོས་པོ་སྟོན་པ་ནི་ལེགས་པ་མ་ཡིན་པའོ། །ཕ་རོལ་ཏུ་ཕྱིན་པ་དྲུག་ཚོལ་བ་ནི་ལེགས་པའོ། །ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་ནི་ལེགས་
[048-397b7] པ་མ་ཡིན་པའོ། །ཤེས་པས་བྱས་པའི་ལས་རྣམས་ནི་ལེགས་པའོ། །ང་རྒྱལ་གྱིས་བྱས་པའི་ལས་རྣམས་ནི་ལེགས་པ་མ་ཡིན་པའོ། །མཛའ་བ་བརྟན་པ་ནི་ལེགས་པའོ། །ངན་པ་དང་


[048-398a0] [398A] 
[048-398a1] ༄༅། །བཤེས་པ་ནི་ལེགས་པ་མ་ཡིན་པའོ། །དགེ་བ་བཅུའི་ལས་ཀྱི་ལམ་ལ་བརྟན་པ་ནི་ལེགས་པའོ། །མི་དགེ་བ་བཅུའི་ལས་ཀྱི་ལམ་དུ་ཞུགས་པ་ནི་ལེགས་པ་
[048-398a2] མ་ཡིན་པའོ། །སྡིག་པའི་ལས་ཐམས་ཅད་མི་སྤྱོད་པ་ནི་ལེགས་པའོ་།སྡིག་པའི་ལས་ཐམས་ཅད་ལ་ཞུགས་པ་ནི་ལེགས་པ་མ་ཡིན་པའོ་།ལྷའི་བུ། དམིགས་པ་ཅན་གྱི་རབ་
[048-398a3] ཏུ་འབྱུང་བ་ནི་ལེགས་པ་མ་ཡིན་པའོ། །སྟོང་པ་ཉིད་སྨྲ་བའི་མངོན་པར་འབྱུང་བ་ནི་ལེགས་པའོ། །འཇིག་རྟེན་རྒྱང་ཕན་པའི་གཏམ་སྨྲ་བའི་སེངྒེའི་ཁྲི་ནི་ལེགས་པ་མ་ཡིན་པའོ།།
[048-398a4] བྱང་ཆུབ་སེམས་དཔའི་སྡེ་སྣོད་རབ་ཏུ་ཐོབ་པའི་དམ་པའི་ཆོས་ཀྱི་གཏམ་སྨྲ་བའི་སེངྒེའི་ཁྲི་ནི་ལེགས་པའོ། །ཚུལ་ཁྲིམས་འཆལ་པས་དད་པས་བྱིན་པ་སྤྱད་པ་ནི་ལེགས་པ་
[048-398a5] མ་ཡིན་པའོ། །ཚུལ་ཁྲིམས་དང་ལྡན་པའི་ཐོབ་པ་དང། བཀུར་སྟི་དང། ཚིགས་སུ་བཅད་པ་ཐམས་ཅད་ནི་ལེགས་པའོ། །ལྷག་པའི་ང་རྒྱལ་ཅན་གྱི་བྱང་ཆུབ་ནི་ལེགས་པ་
[048-398a6] མ་ཡིན་པའོ། །ལྷག་པའི་ང་རྒྱལ་མེད་པར་ཤེས་པའི་བརྡ་སྤྲོད་པ་ནི་ལེགས་པའོ། །བྱང་ཆུབ་སེམས་དཔའ་རྣམས་ལ་གནོད་པར་སེམས་པ་ནི་ལེགས་པ་མ་ཡིན་པའོ། །བྱང་ཆུབ་
[048-398a7] སེམས་དཔའ་རྣམས་ལ་སྟོན་པ་ཙམ་དུ་ཕངས་པར་འཛིན་པ་ནི་ལེགས་པའོ། །བྱང་ཆུབ་སེམས་དཔའི་མིང་གིས་རྙེད་པས་འཚོ་བ་ནི་ལེགས་པ་མ་ཡིན་པའོ། །བྱང་ཆུབ་སེམས་


[048-398b0] [398B] 
[048-398b1] པ་ནི་ལེགས་པའོ། །ལྷའི་བུ། དེ་ལྟར་ན་ཇི་ཙམ་དུ་དེ་བཞིན་གཤེགས་པའི་བཀའ་དང་འགལ་བ་དེ་ཙམ་དུ་ཐམས་ཅད་
[048-398b2] ལེགས་པ་མ་ཡིན་པའོ། །ཇི་ཙམ་དུ་དེ་བཞིན་གཤེགས་པའི་བཀའ་དང་མཐུན་པ་དེ་ཙམ་དུ་ཐམས་ཅད་ལེགས་པའོ། །ལྷའི་བུས་སྨྲས་པ་འཇམ་དཔལ། ཁྱོད་ཅི་ལེགས་སོ་ཞེས་བྱ་བའི་
[048-398b3] ཆོས་ལ་བརྩོན་ནམ། འོན་ཏེ་ལེགས་པ་མ་ཡིན་ཞེས་བྱ་བའི་ཆོས་ལ་བརྩོན། འཇམ་དཔལ་གྱིས་སྨྲས་པ། ལྷའི་བུ། ཁོ་བོ་ནི་ལེགས་སོ་ཞེས་བྱ་བའི་ཆོས་ལ་བརྩོན་པའང་མ་ཡིན་
[048-398b4] ལེགས་པ་མ་ཡིན་པ་ཞེས་བྱ་བའི་ཆོས་ལ་བརྩོན་པའང་མ་ཡིན་ནོ་།དེ་ཅིའི་ཕྱིར་ཞེ་ན། ལྷའི་བུ། ཁོ་བོ་ནི་ཆོས་ཐམས་ཅད་ལ་བརྩོན་པ་མ་ཡིན་ནོ། །ལྷའི་བུས་སྨྲས་པ། འཇམ་དཔལ་
[048-398b5] ཁྱོད་ཅི་དགེ་བའི་ཆོས་ལ་མི་བརྩོན་ནམ། འཇམ་དཔལ་གྱིས་སྨྲས་པ་ལྷའི་བུ། ཁོ་བོ་ནི་དགེ་བའི་ཆོས་ལ་བརྩོན་པའང་མ་ཡིན། མི་དགེ་བའི་ཆོས་ལ་བརྩོན་པའང་མ་ཡིན་ནོ། །དེ་ཅིའི་
[048-398b6] ཕྱིར་ཞེ་ན། ལྷའི་བུ། དགེ་བ་ཞེས་བྱ་བ་འྡིའང་འདུས་བྱས་སོ་།མི་དགེ་བ་ཞེས་བྱ་བ་འྡིའང་འདུས་བྱས་སོ། །མི་གཡོ་བ་ཞེས་བྱ་བ་འྡིའང་འདུས་བྱས་སོ། །ལྷའི་བུས་སྨྲས་པ། འཇམ་
[048-398b7] དཔལ༑ ཁྱོད་ཅི་འདུས་མ་བྱས་པའམ། འཇམ་དཔལ་གྱིས་སྨྲས་པ། ལྷའི་བུ། གལ་ཏེ་འདུས་བྱས་ཀྱིས་སྐྲག་པ་ལྟ་ན་ནི་ཁོ་བོ་འདུས་མ་བྱས་སུ་འགྱུར་རོ། །ལྷའི་བུས་སྨྲས་པ་


[048-399a0] [399A] 
[048-399a1] ༄༅། །འཇམ་དཔལ། ཁྱོད་ཅི་འདུས་བྱས་ཀྱིས་མི་སྐྲག་གམ། འཇམ་དཔལ་གྱིས་སྨྲས་པ། ལྷའི་བུ། གལ་ཏེ་ཡང་དག་པར་འདུས་བྱས་ཀྱིས་ཡོངས་སུ་གྲུབ་པ་
[048-399a2] ཞིག་མཐོང་ན་ནི་ཁོ་བོ་འདུས་བྱས་ཀྱིས་སྐྲག་པར་འགྱུར་རོ་།ལྷའི་བུས་སྨྲས་པ། འཇམ་དཔལ། ཅི་ཁྱོད་ཀྱིས་ཡང་དག་པར་འདུས་བྱས་ཀྱིས་ཡོངས་སུ་གྲུབ་པ་མ་མཐོང་ངམ་
[048-399a3] འཇམ་དཔལ་གྱིས་སྨྲས་པ། ལྷའི་བུ། ཁོ་བོས་ནི་ཡང་དག་པར་འདུས་བྱས་ཀྱིས་ཡོངས་སུ་གྲུབ་པ་མ་མཐོང་སྟེ། འདུས་མ་བྱས་ཀྱིའང་མ་ཡིན་ནོ། །ལྷའི་བུས་སྨྲས་པ། འཇམ་
[048-399a4] དཔལ༑ ཁྱོད་ཅི་འདུས་བྱས་སུ་གཏོགས་སམ། འོན་ཏེ་འདུས་མ་བྱས་སུ་གཏོགས། འཇམ་དཔལ་གྱིས་སྨྲས་པ། ལྷའི་བུ། ཁོ་བོ་ནི་འདུས་བྱས་སུ་གཏོགས་པའང་མ་ཡིན་
[048-399a5] འདུས་མ་བྱས་སུ་གཏོགས་པའང་མ་ཡིན་ནོ། །དེ་ཅིའི་ཕྱིར་ཞེ་ན་གལ་ཏེ་འདུས་བྱས་སུ་གཏོགས་པར་གྱུར་ན་ནི་བྱིས་པ་སོ་སོའི་སྐྱེ་བོ་ཐམས་ཅད་དང་འདྲ་བར་འགྱུར་རོ། །གལ་
[048-399a6] ཏེ་འདུས་མ་བྱས་སུ་གཏོགས་པར་གྱུར་ན་ནི་ཉན་ཐོས་དང་རང་སངས་རྒྱས་ཐམས་ཅད་དང་འདྲ་བར་འགྱུར་རོ། །ལྷའི་བུས་སྨྲས་པ། འཇམ་དཔལ། གལ་ཏེ་ཁྱོད་འདུས་བྱས་
[048-399a7] སུ་གཏོགས་པའང་མ་ཡིན། འདུས་མ་བྱས་སུ་གཏོགས་པའང་མ་ཡིན་ཁྱོད་ཇི་ལྟར་ཤེས་པར་བྱ། འཇམ་དཔལ་གྱིས་སྨྲས་པ། ལྷའི་བུ་འདི་ཇི་སྙམ་དུ་སེམས། གང་དེ་


[048-399b0] [399B] 
[048-399b1] འོན་ཏེ་འདུས་མ་བྱས་སུ་གཏོགས། ལྷའི་བུས་སྨྲས་པ། འཇམ་དཔལ། དེ་བཞིན་གཤེགས་པས་སྤྲུལ་པ་ནི་འདུས་
[048-399b2] བྱས་སུ་གཏོགས་པའང་མ་ཡིན། འདུས་མ་བྱས་སུ་གཏོགས་པའང་མ་ཡིན་ནོ། །འཇམ་དཔལ་གྱིས་སྨྲས་པ། ལྷའི་བུ། དེ་བཞིན་གཤེགས་པས་སྤྲུལ་པའི་ཆོས་ཀྱི་དེ་བཞིན་ཉིད་ཅི་
[048-399b3] འདྲ་བ་དེ་འདྲ་བ་ཁོ་བོ་ཤེས་པར་གྱིས་ཤིག་ལྷའི་བུ། དེ་ཇི་སྙམ་དུ་སེམས། དེ་བཞིན་གཤེགས་པའི་རྣམ་པར་ཤེས་པ་གང་ལ་གནས། གཟུགས་ལ་གནས་སམ། སྨྲས་པ། མ་ཡིན་
[048-399b4] ནོ༑ ༑སྨྲས་པ། དེ་ཅི་ཚོར་བ་དང། འདུ་ཤེས་དང། འདུ་བྱེད་རྣམས་ལ་གནས་སམ། སྨྲས་པ། མ་ཡིན་ནོ། །སྨྲས་པ། དེ་ཅི་འདུས་བྱས་ལ་གནས་སམ། སྨྲས་པ། མ་ཡིན་ནོ། །སྨྲས་པ་
[048-399b5] དེ་ཅི་འདུས་མ་བྱས་ལ་གནས་སམ། སྨྲས་པ། མ་ཡིན་ནོ། །སྨྲས་པ་དེ་བཞིན་གཤེགས་པའི་རྣམ་པར་ཤེས་པ་གང་ལ་གནས། སྨྲས་པ་འཇམ་དཔལ། དེ་བཞིན་གཤེགས་པའི་
[048-399b6] རྣམ་པར་ཤེས་པ་ནི་གང་ལའང་མི་གནས་སོ། །འཇམ་དཔལ་གྱིས་སྨྲས་པ། ལྷའི་བུ། དེ་བཞིན་གཤེགས་པའི་རྣམ་པར་ཤེས་པ་གང་ལ་གནས་པ་དེ་ལ་ཁོ་བོ་གནས་པར་ཤེས་
[048-399b7] པར་བྱའོ། །ལྷའི་བུས་སྨྲས་པ། འཇམ་དཔལ། ཁྱོད་ཅི་དེ་བཞིན་གཤེགས་པ་ཡིན་ནམ། འཇམ་དཔལ་གྱིས་སྨྲས་པ། ལྷའི་བུ། དེ་བཞིན་ཉིད་ཀྱི་འོང་བ་མེད་པ་དང། འགྲོ་བ་མེད་


[048-400a0] [400A] 
[048-400a1] ༄༅། །པ་གང་ཡིན་པ་དེ་ཉིད་ཁོ་བོའི་འགྲོ་བ་དེ་ཉིད་དེ་བཞིན་གཤེགས་པའི་འགྲོ་བ་སྟེ། དེས་ན་ཁོ་བོ་དེ་བཞིན་གཤེགས་པའོ། །དེ་བཞིན་ཉིད་ཇི་ལྟ་བར་ཁོ་
[048-400a2] བོའང་དེ་ལྟར་འོང་བས་དེས་ན་ཁོ་བོ་དེ་བཞིན་གཤེགས་པའོ། །དེ་བཞིན་ཉིད་ཇི་ལྟ་བར་ཁོ་བོའང་དེ་ལྟར་གནས་ཏེ། དེས་ན་ཁོ་བོ་དེ་བཞིན་གཤེགས་པའོ། །ལྷའི་བུ། འཇམ་
[048-400a3] དཔལ་ཞེས་བྱ་བ་འདི་ནི་དེ་བཞིན་ཉིད་ཅི་འདྲ་བ་དེ་འདྲ་སྟེ། དེས་ན་ཁོ་བོ་དེ་བཞིན་གཤེགས་པའོ། །དེ་བཞིན་ཉིད་སེམས་མེད་ཅིང་ཞི་བའི་ཕྱིར་འཇམ་དཔལ་ཡང་སེམས་མེད་ཅིང་
[048-400a4] ཞི་བ་སྟེ། དེས་ན་ཁོ་བོ་དེ་བཞིན་གཤེགས་པའོ། །ལྷའི་བུས་སྨྲས་པ། འཇམ་དཔལ། དེ་བཞིན་ཉིད་གང་དུ་བཙལ་བར་བྱ། འཇམ་དཔལ་གྱིས་སྨྲས་པ། ལྷའི་བུ། དེ་བཞིན་ཉིད་
[048-400a5] ནི་ལྟ་བར་སོང་བ་དྲུག་ཅུ་རྩ་གཉིས་རྣམས་སུ་བཙལ་བར་བྱའོ་།ལྷའི་བུས་སྨྲས་པ། ལྟ་བར་སོང་བ་དྲུག་ཅུ་རྩ་གཉིས་པོ་རྣམས་གང་དུ་བཙལ་བར་བྱ། འཇམ་དཔལ་གྱིས་སྨྲས་
[048-400a6] པ༑ ལྷའི་བུ། ལྟ་བར་སོང་བ་དྲུག་ཅུ་རྩ་གཉིས་པོ་དག་ནི་དེ་བཞིན་གཤེགས་པ་མི་འཁྲུགས་པའི་ཆོས་ཅན་གྱི་རྣམ་པར་གྲོལ་བ་ལས་བཙལ་བར་བྱའོ། །ལྷའི་བུས་སྨྲས་པ་
[048-400a7] འཇམ་དཔལ། དེ་བཞིན་གཤེགས་པའི་རྣམ་པར་གྲོལ་བ་གང་དུ་བཙལ་བར་བྱ། འཇམ་དཔལ་གྱིས་སྨྲས་པ། ལྷའི་བུ། དེ་བཞིན་གཤེགས་པའི་རྣམ་པར་གྲོལ་བ་ནི་སེམས་


[048-400b0] [400B] 
[048-400b1] བསམ་པ་རྣམས་སུ་བཙལ་བར་བྱའོ། །ལྷའི་བུས་སྨྲས་པ། འཇམ་དཔལ། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དང། བསམ་པ་
[048-400b2] གང་དུ་བཙལ་བར་བྱ། འཇམ་དཔལ་གྱིས་སྨྲས་པ། ལྷའི་བུ། སངས་རྒྱས་ཀྱི་སྤྱོད་ཡུལ་དུའོ། །ལྷའི་བུས་སྨྲས་པ། འཇམ་དཔལ། སངས་རྒྱས་ཀྱི་སྤྱོད་ཡུལ་གང་དུ་བཙལ་བར་བྱ་
[048-400b3] འཇམ་དཔལ་གྱིས་སྨྲས་པ། ལྷའི་བུ། སེམས་ཅན་གྱི་དབང་པོ་མཆོག་དང། མཆོག་མ་ཡིན་པ་ཐམས་ཅད་ཤེས་པ་ལས་བཙལ་བར་བྱའོ་།ལྷའི་བུས་སྨྲས་པ། འཇམ་དཔལ། ཁྱོད་ཇི་
[048-400b4] ལྟར་འདིར་ཤེས་པ་ཉུང་བར་འགྱུར་བ་དེ་ལྟ་བུར་སྟོན་ཏམ། འཇམ་དཔལ་གྱིས་སྨྲས་པ། ལྷའི་བུ། སངས་རྒྱས་ཀྱི་ཡེ་ཤེས་ནི་སུས་ཀྱང་ཀུན་ཤེས་པའམ། རྣམ་པར་ཤེས་པར་མ་
[048-400b5] ནུས་སོ༑ ༑དེ་ཅིའི་ཕྱིར་ཞེ་ན། ལྷའི་བུ། སངས་རྒྱས་ཀྱི་ཡེ་ཤེས་ནི་ཆགས་པ་མེད་པ། རྣམ་པར་རྟོག་པ་མེད་པ། བརྗོད་དུ་མེད་པ་བསྙད་དུ་མེད་པ། སྦྱོར་བ་མེད་པ། ཚིག་མེད་པ་
[048-400b6] སེམས་དང། ཡིད་དང། རྣམ་པར་ཤེས་པ་དང་བྲལ་བ་སྟེ། དེ་སུས་ཀྱང་ཀུན་ཤེས་པར་རམ། རྣམ་པར་ཤེས་པར་མི་ནུས་པའི་ཕྱིར་རོ་།ལྷའི་བུས་སྨྲས་པ། འཇམ་དཔལ། གལ་ཏེ་
[048-400b7] སངས་རྒྱས་ཀྱི་ཡེ་ཤེས་ཀུན་ཤེས་པར་བྱ་བ་མ་ཡིན་ན། ཉན་ཐོས་འདི་དག་གིས་ཀུན་ཤེས་པར་ག་ལ་འགྱུར། བྱང་ཆུབ་སེམས་དཔའ་རྣམས་ཀྱང་ཕྱིར་མི་ལྡོག་པ་ལ་གནས་པར་ག་


[048-401a0] [401A] 
[048-401a1] ༄༅། །ལ་འགྱུར། འཇམ་དཔལ་གྱིས་སྨྲས་པ། ལྷའི་བུ། གང་ཡི་གེ་རྣམས་ཀྱི་ཡེ་ཤེས་དེ་བསྟན་པ་འདི་ནི་དེ་བཞིན་གཤེགས་པ་རྣམས་ཀྱི་ཐབས་ཏེ། ཡེ་ཤེས་
[048-401a2] དེ་ནི་ཡི་གེ་མེད་པའོ། །ལྷའི་བུ། འདི་ལྟ་སྟེ། དཔེར་ན། མེ་གཙུབས་པ་ལས་མེ་མི་འབྱུང་གི་གཙུབ་ཤིང་གཙུབས་པ་ལས་མེ་འབྱུང་བ་དེ་བཞིན་དུ། ལྷའི་བུ། དེ་བཞིན་གཤེགས་
[048-401a3] པས་གལ་ཏེ་ཐོག་མ་ཁོ་ནར་སངས་རྒྱས་ཀྱི་ཡེ་ཤེས་རྒྱ་ཆེར་ཡང་དག་པར་རབ་ཏུ་བསྟན་ན། སེམས་ཅན་གང་གིས་ཀྱང་དེ་བཞིན་གཤེགས་པའི་ཡེ་ཤེས་དེ་ཀུན་ཤེས་པར་མི་
[048-401a4] འགྱུར་བས། དེ་བཞིན་གཤེགས་པས་གཙུབས་ཤིང་གི་གཏམ་གྱིས་ཡེ་ཤེས་དེ་བསྟན་ཏེ། ཡེ་ཤེས་དེ་ནི་ཡི་གེ་མེད་པའོ། །ལྷའི་བུས་སྨྲས་པ་འཇམ་དཔལ། གཙུབ་
[048-401a5] ཤིང་གི་གཏམ་གང། འཇམ་དཔལ་གྱིས་སྨྲས་པ། ལྷའི་བུ། གང་ཅིའང་རུང་སྟེ། སྡོམ་པ་དང་ཡོ་བྱད་བསྙུངས་པའི་གཏམ་དང་ཕ་རོལ་ཏུ་ཕྱིན་པ་ལ་སྦྱོར་བའི་གཏམ་དང་
[048-401a6] བྱང་ཆུབ་ཀྱི་ཕྱོགས་ཀྱི་ཆོས་ལ་འཇུག་པའི་གཏམ་འདི་ནི་གཙུབ་ཤིང་གི་གཏམ་ཞེས་བྱའོ། །ལྷའི་བུས་སྨྲས་པ། འཇམ་དཔལ། གཙུབ་ཤིང་གི་གཏམ་མ་ཡིན་པའི་གཏམ་
[048-401a7] གང། འཇམ་དཔལ་གྱིས་སྨྲས་པ། ལྷའི་བུ། གཏམ་གང་སྐྱེ་བ་དང་འཇིག་པ་དང། གནས་པའི་གཏམ་མ་ཡིན་པ་དང། འདྲེན་པ་དང། སེལ་བའི་གཏམ་མ་ཡིན་པ་དང་


[048-401b0] [401B] 
[048-401b1] ཡིན་པ་དང། རྣམ་པར་བྱང་བའི་ཕན་ཡོན་གྱི་གཏམ་མ་ཡིན་པ་དང། གཏམ་གང་འཁོར་བ་ལ་ཡིད་འབྱུང་བར་
[048-401b2] བྱ་བའི་གཏམ་མ་ཡིན་པ་དང། མྱ་ངན་ལས་འདས་པ་ལ་མངོན་པར་དགའ་བར་བྱ་བ་མ་ཡིན་པའི་གཏམ་དང། གཏམ་གང་ཡོངས་སུ་ཤེས་པར་བྱ་བའི་ཕྱིར་མ་ཡིན། སྤང་པར་
[048-401b3] བྱ་བའི་ཕྱིར་མ་ཡིན། བསྒོམ་པར་བྱ་བའི་ཕྱིར་མ་ཡིན། མངོན་སུམ་དུ་བྱ་བའི་ཕྱིར་མ་ཡིན་པ་དང། གཏམ་གང་ཐོབ་པར་བྱ་བའི་ཕྱིར་མ་ཡིན། མངོན་པར་རྟོགས་པར་བྱ་བའི་ཕྱིར་
[048-401b4] མ་ཡིན་པ་འདི་ནི་ལྷའི་བུ་དག་སྙིང་པོ་ཡོད་པའི་གཏམ་མོ། །ལྷའི་བུས་སྨྲས་པ། འཇམ་དཔལ། གཏམ་འདི་ལྟ་བུ་རྗོད་པའི་ཚེ་མིག་གིས་མི་རྩོལ་བར་བྱ་བའི་ཕྱིར་བདུད་སྡིག་ཅན་
[048-401b5] འདིར་མི་འོང་བ་ནི་ངོ་མཚར་ཏོ། །ཚིག་དེ་སྨྲས་ནས་རིང་པོར་མ་ལོན་པར་དེའི་མོད་ལ་བདུད་སྡིག་ཅན་སྟེང་གི་བར་སྣང་ལ་སྤྲིན་ཆེན་པོ་འཁྲུགས་པར་མངོན་པར་སྤྲུལ་ནས་སྒྲ་ཆེན་
[048-401b6] པོའི་ང་རོ་ཕྱུང་བ་དང། དེས་ཐམས་ཅད་དང་ལྡན་པའི་འཁོར་དེ་དངངས་སྐྲག་ནས་སྒྲ་སྐད་ཀྱི་ང་རོ་འདི་ལྟ་བུ་སུ་ཞིག་གི་སྙམ་མོ། །དེ་ནས་བཅོམ་ལྡན་འདས་ཀྱིས་འཇམ་དཔལ་
[048-401b7] གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ། ཁྱོད་ཀྱིས་བདུད་སྡིག་ཅན་གྱི་འགྱུར་བ་མཐོང་ངམ། འཇམ་དཔལ་གྱིས་གསོལ་པ། བཅོམ་ལྡན་འདས། མཐོང་ལགས་སོ། །


[048-402a0] [402A] 
[048-402a1] ༄༅། །བདེ་བར་གཤེགས་པ། མཐོང་ལགས་སོ། །དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་བདུད་སྡིག་ཅན་བཅིང་བ་དམ་པོས་བཅིངས་ཏེ་སའི་སྟེང་དུ་
[048-402a2] ལྷུང་བ་དེ་ལྟ་བུའི་བསམ་པ་བསམས་པ་དང། བདག་ནི་བཅིང་བ་དམ་པོས་བཅིངས་སོ། །བདག་ནི་བཅིང་བ་དམ་པོས་བཅིངས་སོ་ཞེས་སྒྲ་བྱིན་ཏོ། །འཇམ་དཔལ་གྱིས་སྨྲས་
[048-402a3] པ༑ སྡིག་ཅན། བཅིང་བ་འདི་བས་ཆེས་དམ་པའི་འཆིང་བ་གཞན་ཡོད་དེ། དེས་ཁྱོད་རྟག་ཏུ་བཅིངས་ཀྱང་ཁྱོད་ཀྱིས་ཁོང་དུ་མ་ཆུད་དོ། །དེའང་གང་ཞེ་ན། འདི་ལྟ་སྟེ། ངའོ་སྙམ་
[048-402a4] པའི་ང་རྒྱལ་གྱི་འཆིང་བ་དང། ཕྱིན་ཅི་ལོག་གི་འཆིང་བ་དང། སྲེད་པ་དང་ལྟ་བའི་འཆིང་བ་སྟེ། སྡིག་ཅན། འདི་ནི་འཆིང་བ་འདི་བས་ཆེས་དམ་པའི་འཆིང་བ་དམ་པོ་གཞན་
[048-402a5] ཡིན་ཏེ༑ དེས་ཁྱོད་རྟག་ཏུ་བཅིངས་ཀྱང་ཁོང་དུ་མ་ཆུད་དོ། །བདུད་ཀྱིས་སྨྲས་པ། འཇམ་དཔལ། ཐོང་ཞིག་དང་བདག་གི་གནས་སུ་འགྲོའོ་།ཡང་བདུད་ཀྱི་ལས་མི་བྱའོ། །འཇམ་
[048-402a6] དཔལ་གྱིས་སྨྲས་པ། སྡིག་ཅན། སངས་རྒྱས་ཀྱི་མཛད་པ་ཁྱོད་ཀྱིས་བྱ་དགོས་ན། ཁྱོད་ཅིའི་ཕྱིར་གཏང། བདུད་ཀྱིས་སྨྲས་པ། འཇམ་དཔལ། བདག་ནི་སངས་རྒྱས་ཀྱི་ཆོས་
[048-402a7] རྣམས་ལ་བར་ཆད་བྱ་བའི་ཕྱིར་ཞུགས་པ་ཡིན་ན། བདག་གིས་སངས་རྒྱས་ཀྱི་མཛད་པ་ཇི་ལྟར་བྱ། འཇམ་དཔལ་གྱིས་སྨྲས་པ། སྡིག་ཅན། གང་སངས་རྒྱས་ཀྱི་མཛད་པ་བདུད་


[048-402b0] [402B] 
[048-402b1] ཐབས་དང། ཤེས་རབ་ཀྱི་ཤེས་པ་རྣམ་པར་སྤྲུལ་པའོ། །གང་སངས་རྒྱས་ཀྱིས་སངས་རྒྱས་ཀྱི་མཛད་པ་མཛད་པ་འདི་ནི་
[048-402b2] ངོ་མཚར་མ་ཡིན་ཏེ། གང་བདུད་སངས་རྒྱས་ཀྱི་མཛད་པ་བྱེད་པ་འདི་རབ་ཏུ་ངོ་མཚར་ཏོ། །དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་གང་སྡིག་ཅན་སངས་རྒྱས་ཀྱི་གཟུགས་
[048-402b3] དང་ལྡན་པ་དང། སངས་རྒྱས་ཀྱི་སེངྒེའི་ཁྲི་ལ་འདུག་པ་དང་སངས་རྒྱས་ཀྱི་སྤོབས་པ་དང་ལྡན་པར་འགྱུར་བའི་བྱིན་གྱི་རླབས་དེ་ལྟ་བུའི་བྱིན་གྱིས་བརླབས་སོ། །དེ་ནས་བདུད་
[048-402b4] སྡིག་ཅན་གྱིས་ཚེ་དང་ལྡན་པ་དག་ཅི་དང་ཅི་འདོད་པ་ཁོ་བོ་ལ་དྲིས་ཤིག་དང། ཁོ་བོས་དྲིས་པ་ལུང་བསྟན་པས་ཁྱེད་ཀྱི་སེམས་རངས་པར་བྱའོ་ཞེས་ཚིག་དེ་སྐད་སྨྲས་སོ། །དེ་ནས་
[048-402b5] གནས་བརྟན་འོད་སྲུང་ཆེན་པོས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། དགེ་སློང་རྣལ་འབྱོར་སྤྱོད་པའི་འཆིང་བ་གང་ཡིན། བདུད་ཀྱིས་སྨྲས་པ། བཙུན་པ་འོད་
[048-402b6] སྲུང་ཆེན་པོ། བསམ་གཏན་གྱི་རོ་མྱང་བར་བྱེད་པ་ནི་དགེ་སློང་རྣལ་འབྱོར་སྤྱོད་པའི་འཆིང་བའོ། །ཞི་གནས་དེ་ལ་ཆགས་པ་དང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་
[048-402b7] ལ་སྙོམས་པར་འཇུག་པ་དང། སྟོང་པ་ཉིད་ལ་སྙིང་པོར་འདུ་ཤེས་པ་དང། ལྟ་བར་སོང་བ་རྣམས་བསལ་བར་འདུ་ཤེས་པ་དང། མཚན་མ་མེད་པ་ལ་སྙིང་པོར་འདུ་ཤེས་པ་དང་


[048-403a0] [403A] 
[048-403a1] ༄༅། །མཚན་མ་རྣམས་ལ་བསལ་བར་འདུ་ཤེས་པ་དང། སྨོན་པ་མེད་པ་ལ་སྙིང་པོར་འདུ་ཤེས་པ་དང། སྨོན་ལམ་ལ་བསལ་བར་འདུ་ཤེས་པ་དང། མྱ་ངན་
[048-403a2] ལས་འདས་པ་ལ་སྙིང་པོར་འདུ་ཤེས་པ་དང། འཁོར་བ་ལ་བསལ་བར་འདུ་ཤེས་པ་འདི་དག་ནི་བཙུན་པ་འོད་སྲུང་ཆེན་པོ། དགེ་སློང་རྣལ་འབྱོར་སྤྱོད་པའི་འཆིང་བའོ། །དེ་
[048-403a3] ཅིའི་ཕྱིར་ཞེ་ན། བཙུན་པ་འོད་སྲུང་ཆེན་པོ། ལྟ་བར་སོང་བ་བསལ་ནས་སྟོང་པ་ཉིད་བསྒོམ་པར་བྱ་བ་མ་ཡིན་གྱི། ལྟ་བར་སོང་བ་ཉིད་སྟོང་པ་ཉིད་དོ། །མཚན་མ་བསལ་ནས་
[048-403a4] མཚན་མ་མེད་པ་བསྒོམ་པར་བྱ་བ་མ་ཡིན་གྱི། མཚན་མའི་ངོ་བོ་ཉིད་མཚན་མ་མེད་པའོ། །སྨོན་ལམ་བསལ་ནས་སྨོན་པ་མེད་པ་བསྒོམ་པར་བྱ་བ་མ་ཡིན་གྱི། སྨོན་ལམ་གྱི་
[048-403a5] ངོ་བོ་ཉིད་སྨོན་པ་མེད་པའོ། །འཁོར་བ་བསལ་ནས་མྱ་ངན་ལས་འདས་པ་བསྒོམ་པར་བྱ་བ་མ་ཡིན་གྱི། འཁོར་བར་དམིགས་པ་ཉིད་མྱ་ངན་ལས་འདས་པའོ། །བཙུན་པ་འོད་སྲུང་
[048-403a6] ཆེན་པོ༑ མྱ་ངན་ལས་འདས་པ་ཞེས་བྱ་བ་ནི་འདུ་ཤེས་པ་དང་རློམ་སེམས་དང། མཚན་མ་ལ་དམིགས་པ་ཐམས་ཅད་ལ་མི་སྤྱོད་པ་སྟེ། མྱ་ངན་ལས་འདས་པ་ནི་སྐྱེ་
[048-403a7] བ་དང། འཇིག་པ་དང། ཟད་པ་ལས་མ་ཡིན་གྱི། རང་བཞིན་གྱིས་སྐྱེ་བ་མེད་པ་ཉིད་མྱ་ངན་ལས་འདས་པའོ། །བསྟན་པ་འདི་བཤད་པ་ན་དགེ་སློང་ལྔ་བརྒྱ་ཉེ་བར་ལེན་པ་མེད་


[048-403b0] [403B] 
[048-403b1] །དེ་ནས་གནས་བརྟན་རབ་འབྱོར་གྱིས་དགེ་སློང་དེ་དག་ལ་འདི་སྐད་ཅེས་སྨྲས་སོ་།ཚེ་དང་ལྡན་པ་དག་སུས་བཏུལ། དགེ་སློང་དེ་
[048-403b2] དག་གིས་སྨྲས་པ། གང་ཐོབ་པའང་མེད་ལ། མངོན་པར་རྫོགས་པར་སངས་རྒྱས་པའང་མེད་པས་སོ། །རབ་འབྱོར་གྱིས་སྨྲས་པ། བཏུལ་བ་དེ་ཇི་ལྟ་བུ། སྨྲས་པ། ཇི་ལྟར་གནས་པ་ཉིད་
[048-403b3] ཀྱི་ཕྱིར་ཅུང་ཟད་ཀྱང་ཁྲིད་པའང་མེད། མ་ཁྲིད་པའང་མེད་དེ། ཇི་ལྟར་གནས་པ་བཞིན་དུ་ཤེས་པ་དང། བསྐྱེད་པའང་མེད་བཀག་པའང་མེད་དེ། མཉན་པ་ཉིད་དུ་ཤེས་པ་དེ་ལྟར་
[048-403b4] བདག་ཅག་བཏུལ་ཏོ། །དགེ་སློང་དེ་དག་གིས་བསྟན་པ་འདི་བཤད་པ་ན་ལྷའི་བུ་སྟོང་ཉིས་བརྒྱ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་གནས་
[048-403b5] བརྟན་རབ་འབྱོར་གྱིས་གཞན་ཡང་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། ཇི་ལྟར་ན་དགེ་སློང་སྦྱིན་གནས་ཡིན། བདུད་ཀྱིས་སྨྲས་པ། བཙུན་པ་རབ་འབྱོར། ནམ་
[048-403b6] དགེ་སློང་ལེན་པའང་མེད། ནོད་པའང་མེད་ལ་དད་ཅིང་དང་བ་ཐམས་ཅད་ལས་ཀྱང་ཡོངས་སུ་སྤྱོད་པ་ནའོ། །བཙུན་པ་རབ་འབྱོར་གང་དགེ་སློང་གང་ལ་བྱིན་པ་དེ་ལ་སྒྱུ་མའི་བློ་
[048-403b7] དང། གང་ལེན་པ་དེ་ལ་མིག་ཡོར་གྱི་བློ་དང། ཉེ་བར་ལེན་པའི་སེམས་དང། ཉེ་བར་ལེན་པ་མེད་པའི་སེམས་ཀྱིས་ཀྱང་ཡོངས་སུ་མི་སྤྱོད་པའི་དགེ་སློང་དེ་ལྟ་བུ་ནི་སྦྱིན་པའི་


[048-404a0] [404A] 
[048-404a1] ༄༅། །གནས་ཡིན་ནོ། །ཤཱ་རད་ཏིའི་བུས་སྨྲས་པ། སྡིག་ཅན་བཅོམ་ལྡན་འདས་ཀྱིས་ཏིང་ངེ་འཛིན་འཁྲུགས་པ་མེད་པར་གསུངས་པ་གང་ཡིན། བདུད་
[048-404a2] ཀྱིས་སྨྲས་པ། བྱང་ཆུབ་སེམས་དཔའ་ཏིང་ངེ་འཛིན་གང་ལ་བརྟེན་ནས་ཤིན་ཏུ་ཟད་པའི་ཕྱིར་ཟད་པའང་ཟད་པར་མི་བྱེད། རང་བཞིན་གྱིས་མ་སྐྱེས་པའི་ཕྱིར་མ་སྐྱེས་པའང་
[048-404a3] མི་སྐྱེད༑ མྱོང་བ་མེད་པའང་མྱོང་བར་མི་བྱེད་དེ། ཆོས་ཐམས་ཅད་ཀྱང་རང་བཞིན་གྱིས་སྙོམས་པར་ཞུགས་པར་ཤེས་ལ། ཤེས་ནས་ཀྱང་ཚོར་བ་ཐམས་ཅད་འགོག་པའི་
[048-404a4] སྙོམས་པར་འཇུག་པ་ལ་སྙོམས་པར་འཇུག་ཅིང་མཉམ་པར་ཡང་མཐོང་ལ། ཅུང་ཟད་ཀྱང་མཐོང་བའང་མེད། མི་མཐོང་བའང་མེད་པ་འདི་ནི་བཅོམ་ལྡན་འདས་ཀྱིས་ཏིང་ངེ་
[048-404a5] འཛིན་འཁྲུགས་པ་མེད་པར་གསུངས་པའོ། །མཽངྒལ་གྱི་བུས་སྨྲས་པ་སྡིག་ཅན། ཇི་ལྟར་ན་དགེ་སློང་སེམས་ཐམས་ཅད་ལ་དབང་ཐོབ་པ་ཡིན། བདུད་ཀྱིས་སྨྲས་པ། བཙུན་
[048-404a6] པ་མཽངྒལ་གྱི་བུ་ཆེན་པོ། ནམ་དགེ་སློང་ཆོས་ཐམས་ཅད་ལ་སེམས་རྣམ་པར་གྲོལ་བའི་མཚན་ཉིད་དུ་ཤེས་ལ། རྣམ་པར་གྲོལ་བའི་མཚན་ཉིད་ལ་མངོན་པར་ཞེན་པའང་
[048-404a7] མེད་ཅིང་སེམས་གཟོད་མ་ནས་རྣམ་པར་གྲོལ་བའི་སེམས་ལ་འཆིང་བར་ཡང་མི་བྱེད། གྲོལ་བར་ཡང་མི་བྱེད། སེམས་གཟུགས་མེད་པས་ཆོས་ཐམས་ཅད་གཟུགས་མེད་


[048-404b0] [404B] 
[048-404b1] སེམས་གནས་པ་མེད་པས་ཆོས་ཐམས་ཅད་གནས་པ་མེད་པར་མཐོང། སེམས་འཛིན་པ་མེད་པས་ཆོས་ཐམས་ཅད་འཛིན་པ་མེད་པར་ཤེས་ཀྱང་སེམས་ཀྱིས་སེམས་
[048-404b2] ཤེས་པའང་མེད་ལ། སེམས་ཀྱིས་ངོ་བོ་ཉིད་ཀྱི་རང་བཞིན་གྱིས་ཆོས་ཐམས་ཅད་ཀྱི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱི་རང་བཞིན་ཡང་ཤེས་ཤིང། ཆོས་ཀྱི་དབྱིངས་ཀྱི་ངོ་བོ་ཉིད་
[048-404b3] ཀྱི་རང་བཞིན་གྱིས་གཞན་གྱི་དྲིང་ལ་མི་འཇོག་པར་དབང་ཐོབ་པ་ནི་མོས་པའི་རྫུ་འཕྲུལ་དང་ལྡན་པ་ཡིན་ཏེ། བཙུན་པ་མཽངྒལ་གྱི་བུ་ཆེན་པོ། དགེ་སློང་དེ་ལྟ་བུ་ནི་སེམས་ཐམས་
[048-404b4] ཅད་ལ་དབང་ཐོབ་པ་ཡིན་ནོ། །གང་པོས་སྨྲས་པ། སྡིག་ཅན། ཇི་ལྟར་ན་དགེ་སློང་ཡོངས་སུ་དག་པར་ཆོས་སྟོན་པ་ཡིན། བདུད་ཀྱིས་སྨྲས་པ། བཙུན་པ་གང་པོ། ནམ་དགེ་སློང་
[048-404b5] གིས་གཞན་ལས་ཆོས་ཐམས་ཅད་ཤེས་ཀྱང་གཞན་དང་གཞན་མ་ཡིན་པའི་སེམས་ལ་མངོན་པར་ཞེན་པའང་མེད། ཆོས་ཐམས་ཅད་ཀྱང་སྒྲོ་བཏགས་པར་སྟོན། ཡི་གེ་དང་
[048-404b6] སྐད་དང། དབྱངས་དང། ཚིག་གི་ལམ་ཐམས་ཅད་ཀྱང་བྲག་ཅ་ལྟ་བུར་ཤེས། ཆོས་ཉན་པ་ཐམས་ཅད་ཀྱང་སྒྱུ་མའི་སྐྱེས་བུ་ལྟར་མཐོང། གང་གི་ལུས་ཀྱི་རྣམ་པར་རིག་བྱེད་
[048-404b7] ཀྱང་ཆུ་ཟླ་དང་འདྲ་བར་མཐོང། ཉོན་མོངས་པ་ཐམས་ཅད་ཀྱང་ཡོངས་སུ་རྟོག་པ་ལས་བྱུང་བར་ཤེས། ཆོས་འགའ་ཞིག་གཟུང་བའི་ཕྱིར་རམ། དོར་བའི་ཕྱིར་རམ། ཤིན་ཏུ་


[048-405a0] [405A] 
[048-405a1] ༄༅། །བཟླ་བའི་ཕྱིར་རམ། ཐོབ་པར་བྱ་བའི་ཕྱིར་ཡང་ཆོས་མི་སྟོན། སོ་སོ་ཡང་དག་པར་རིག་པ་བཞི་པོ་རྣམས་ལའང་དབང་ཐོབ་ཅིང་ལེགས་སོ་ཞེས་བྱ་བ་ལའང་
[048-405a2] རེ་བ་མེད་ལ། ཟང་ཟིང་མེད་པར་ཆོས་སྟོན་ཅིང་རང་གི་སེམས་རང་བཞིན་གྱིས་ཡོངས་སུ་དག་པས་སེམས་ཅན་ཐམས་ཅད་ཀྱི་སེམས་རང་བཞིན་གྱིས་ཡོངས་སུ་དག་བར་ཤེས་ཏེ་
[048-405a3] སེམས་རང་བཞིན་གྱིས་ཡོངས་སུ་དག་པར་ཤེས་ནས་ཕུང་པོའི་བདུད་ལ་དབེན་པར་མཐོང་བ་དང། ཉོན་མོངས་པའི་བདུད་ལ་བཅོས་མར་འདུ་ཤེས་པ་དང། འཆི་བདག་གི་བདུད་ལ་
[048-405a4] མ་སྐྱེས་པ་དང་མི་སྐྱེ་བར་གནས་པ་དང། ལྷའི་བུའི་བདུད་ལ་གཡོ་བ་དང་རློམ་སེམས་ཐམས་ཅད་དང་བྲལ་བར་གྱུར་པ་ཡིན་ཏེ་དགེ་སློང་དེ་ལྟ་བུ་ནི་ཡོངས་སུ་དག་པར་ཆོས་
[048-405a5] སྟོན་པ་ཡིན་ནོ། །ཉེ་བར་འཁོར་གྱིས་སྨྲས་པ། སྡིག་ཅན། ཇི་ལྟར་ན་དགེ་སློང་འདུལ་བ་འཛིན་པ་ཡིན། བདུད་ཀྱིས་སྨྲས་པ། བཙུན་པ་ཉེ་བར་འཁོར། དགེ་སློང་གིས་ནམ་ཆོས་
[048-405a6] ཐམས་ཅད་ཤིན་ཏུ་དུལ་བར་ཤེས་ཏེ། ཉེས་པ་རྣམས་ཀྱི་ཐོག་མའི་སྔོན་གྱི་མཐའ་ཡང་དབེན་པའི་མཐར་ཤེས་ལ། ཉེས་པ་བྱུང་བ་རྣམས་ཀྱི་འགྱོད་པའང་སེལ་ཅིང་དམ་པོར་
[048-405a7] མི་བྱེད་དེ། དེ་དག་གང་གིས་མཚམས་མེད་པ་རྣམས་ཀྱང་རྣམ་པར་གནོན་ན། ཆོ་ག་དང་ཚུལ་ཁྲིམས་ལ་ལོག་པར་ཞུགས་པ་ཕྲན་ཚེགས་ལྟ་སྨོས་ཀྱང་ཅི་དགོས་པ་དེ་ལྟ་


[048-405b0] [405B] 
[048-405b1] ཉོན་མོངས་པ་འདུལ་བ་ལའང་མཁས། གློ་བུར་གྱི་ཉོན་མོངས་པ་རྣམས་ལའང་ཀུན་ནས་ཉོན་མོངས་པར་གྱུར་པ་མ་ཡིན་པ་དང། འབྱུང་
[048-405b2] བར་འདུ་ཤེས། ཉོན་མོངས་པ་ནང་དུའང་མི་སྟོན། ཕྱི་རོལ་དུའང་མ་ཡིན། གཉིས་ཀ་མེད་པར་ཡང་མ་ཡིན་ཏེ། ཉོན་མོངས་པ་ཁོང་དུ་ཆུད་པ་ཉིད་ཉོན་མོངས་པ་མེད་པར་ཤེས་ཤིང་
[048-405b3] ཉོན་མོངས་པའང་མི་སེལ། ཉོན་མོངས་པ་མེད་པའང་མི་སྒྲུབ། ཉོན་མོངས་པ་ཐམས་ཅད་ཀྱང་སྤྲིན་འདྲ་བར་ཤེས་ཏེ། ཡེ་ཤེས་དང་ལྷག་མཐོང་གི་རླུང་གིས་གཏོར་ནས་ཕྱོགས་དང་ཡུལ་
[048-405b4] དུ་འགྲོ་བའང་མེད། གནས་པའང་མེད་པ་དང། ཉོན་མོངས་པ་རྣམས་ནི་ཆུ་ཟླ་དང་འདྲ་སྟེ། ཡོངས་སུ་རྟོག་པའི་གཟུགས་བརྙན་གྱིས་བཞིན་ཉེ་བར་སྟོན་པ་དང། ཉོན་མོངས་པ་རྣམས་
[048-405b5] ན༑ མུན་པའི་སྤྱོད་ཡུལ་ཏེ། ཤེས་རབ་ཀྱི་སྒྲོན་མས་མི་སྣང་བ་སྣང་བར་བྱེད་པ་དང། ཉོན་མོངས་པ་རྣམས་ནི་ཆོམ་རྐུན་དང་མཁའ་འགྲོ་མ་དང། གནོད་སྦྱིན་དང། སྲིན་པོ་དང་
[048-405b6] འདྲ་སྟེ༑ ཚུལ་བཞིན་ཡིད་ལ་བྱེད་པས་བརྟགས་ན་གནས་པ་མ་ཡིན་པ་དང། ཉོན་མོངས་པ་རྣམས་ནི་གླགས་ཚོལ་བ་སྟེ། ཚུལ་བཞིན་མ་ཡིན་པ་ཡིད་ལ་བྱེད་པས་འཕེལ་བ་
[048-405b7] དང། སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་ཤེས་པས་ཡིད་ལ་འཇུག་པར་མི་བྱེད་པས་སུས་ཉོན་མོངས་པ་རྣམས་འདི་འདྲ་བར་ཤེས་ཏེ། སེམས་ཅན་ཉོན་


[048-406a0] [406A] 
[048-406a1] ༄༅། །མོངས་པས་ཀུན་ནས་ཉོན་མོངས་པར་གྱུར་པ་རྣམས་ལ་སྙིང་རྗེ་ཞིང་བདག་མེད་པ་དང། སེམས་ཅན་མེད་པ་མངོན་སུམ་དུ་གྱུར་པ་ན་འདུལ་བ་འཛིན་པ་ཡང་
[048-406a2] དག་པ་ཞེས་བྱའོ། །དེ་ལྟར་ཉན་ཐོས་ཆེན་པོ་དེ་དག་ཐམས་ཅད་ཀྱིས་རང་རང་གི་འདོད་པ་བདུད་སྡིག་ཅན་དེ་ལ་ཀུན་དྲིས་ནས་བདུད་སྡིག་ཅན་གྱིས་ཀྱང་དེ་དག་ཐམས་ཅད་ཀྱི་
[048-406a3] དོན་གཏན་ལ་བབ་པར་བསྟན་པས་སེམས་རངས་པར་གྱུར་ཏོ། །དེ་ནས་ལྷའི་བུ་མཚམས་བཟང་འཁོར་དེ་ཉིད་དུ་འདུས་པར་གྱུར་ཏེ་འདུག་པ་དེས་བདུད་སྡིག་ཅན་ལ་འདི་སྐད་
[048-406a4] ཅེས་སྨྲས་སོ། །སྡིག་ཅན། འཇམ་དཔལ་གཞོན་ནུར་གྱུར་པས་ནི་བྱང་ཆུབ་སེམས་དཔའ་རྣམས་ཀྱི་བདུད་ཀྱི་ལས་བཤད་ཟིན་གྱི། ཁྱོད་ཀྱང་སྤོབས་པར་གྱིས་ཤིག་སྡིག་ཅན་
[048-406a5] བྱང་ཆུབ་སེམས་དཔའ་རྣམས་ཀྱི་བདུད་ཀྱི་ལས་གང། དེ་སྐད་ཅེས་སྨྲས་པ་དང། སྡིག་ཅན་གྱིས་ལྷའི་བུ་མཚམས་བཟང་ལ་འདི་སྐད་ཅེས་སྨྲས་སོ། །ལྷའི་བུ། ཉི་ཤུ་པོ་འདི་
[048-406a6] དག་ནི་བྱང་ཆུབ་སེམས་དཔའ་རྣམས་ཀྱི་བདུད་ཀྱི་ལས་ཡང་དག་ཕུལ་ཡིན་ནོ། །ཉི་ཤུ་གང་ཞེ་ན། འདི་ལྟ་སྟེ། རྣལ་འབྱོར་སྤྱོད་པ་རྣམ་པར་གྲོལ་བ་འདོད་ཅིང་འཁོར་བས་
[048-406a7] སྐྲག་པ་རྣམས་ལ་བསྙེན་པ་དང། བསྟེན་པ་དང། བསྙེན་བཀུར་བྱེད་པ་ནི་བདུད་ཀྱི་ལས་སོ། །སྟོང་པ་ཉིད་ལ་སོ་སོར་རྟོག་ཅིང་སེམས་ཅན་ཡལ་བར་འདོར་བའང་བདུད་


[048-406b0] [406B] 
[048-406b1] །འདུས་མ་བྱས་ལ་སོ་སོར་རྟོག་ཅིང་འདུས་བྱས་ཀྱི་དགེ་བའི་རྩ་བས་ཡོངས་སུ་སྐྱོ་བའང་བདུད་ཀྱི་ལས་སོ། །བསམ་གཏན་སྐྱེད་ཅིང་བསམ་གཏན་ལས་རྣམ་པར་ལྡོག་
[048-406b2] པ་ཚོལ་བའང་བདུད་ཀྱི་ལས་སོ། །ཆོས་སྟོན་ཀྱང་ཆོས་ཉན་པ་རྣམས་ལ་སྙིང་རྗེ་ཆེན་པོ་མི་སྐྱེད་པའང་བདུད་ཀྱི་ལས་སོ། །ཡོན་ཏན་དང་ལྡན་པ་དང། སྦྱིན་གནས་ཚོལ་ཞིང་ཚུལ་ཁྲིམས་
[048-406b3] འཆལ་པ་རྣམས་ལ་ཁྲོ་བའང་བདུད་ཀྱི་ལས་སོ། །ཉན་ཐོས་དང་རང་སངས་རྒྱས་ཀྱི་གཏམ་སྟོན་ཅིང་ཐེག་པ་ཆེན་པོའི་གཏམ་འཆབ་པའང་བདུད་ཀྱི་ལས་སོ། །ཟབ་མོའི་གཏམ་འཆབ་
[048-406b4] ཅིང་གཏམ་སྣ་ཚོགས་སྟོན་པའང་བདུད་ཀྱི་ལས་སོ། །བྱང་ཆུབ་སེམས་དཔའི་ལམ་ཤེས་ཀྱང་ཕ་རོལ་ཏུ་ཕྱིན་པའི་ལམ་ཡོངས་སུ་མི་ཚོལ་བའང་བདུད་ཀྱི་ལས་སོ། །རབ་ཏུ་བརྩོན་པའི་
[048-406b5] བསྔགས་པ་བརྗོད་ཀྱང་སེམས་ཅན་མི་བརྩོན་པ་རྣམས་མངོན་པར་མི་སྦྱོར་བའང་བདུད་ཀྱི་ལས་སོ། །དགེ་བའི་རྩ་བ་གསོག་ཀྱང་བྱང་ཆུབ་ཀྱི་སེམས་མངོན་དུ་མི་བྱེད་པའང་བདུད་ཀྱི་
[048-406b6] ལས་སོ༑ ༑ལྷག་མཐོང་གི་རྣལ་འབྱོར་དང་ལྡན་པར་གནས་ཀྱང་སེམས་ཅན་རྣམས་ལྷག་མཐོང་ཡང་དག་པར་འཛིན་དུ་མི་འཇུག་པའང་བདུད་ཀྱི་ལས་སོ། །ཉོན་མོངས་པ་མ་ལུས་པར་
[048-406b7] ཟད་པར་ཚོལ་ཞིང་འཁོར་བའི་རྒྱུན་གྱི་ཉོན་མོངས་པ་རྣམས་ལ་སྨོན་པའང་བདུད་ཀྱི་ལས་སོ། །ཤེས་རབ་ཀྱིས་རྣམ་པར་དཔྱོད་ཅིང་སྙིང་རྗེ་ཆེན་པོ་ལ་དམིགས་པ་མི་འཛིན་པའང་བདུད་


[048-407a0] [407A] 
[048-407a1] ༄༅། །ཀྱི་ལས་སོ། །ཐབས་དང་མི་ལྡན་པར་དགེ་བ་སྤྱོད་པ་ཐམས་ཅད་ཀྱང་བདུད་ཀྱི་ལས་སོ། །བྱང་ཆུབ་སེམས་དཔའི་སྡེ་སྣོད་མི་ཚོལ་གྱི། འཇིག་རྟེན་རྒྱང་ཕན་
[048-407a2] པའི་གསང་ཚིག་འཛིན་པའང་བདུད་ཀྱི་ལས་སོ། །མང་དུ་ཐོས་ཀྱང་གཞན་གྱིས་ཤེས་ཀྱིས་དོགས་ཏེ་ཆོས་ལ་སློབ་དཔོན་གྱི་དཔེ་མཁྱུད་བྱེད་པའང་བདུད་ཀྱི་ལས་སོ། །འཇིག་
[048-407a3] རྟེན་པའི་དགོས་པའི་ཞལ་ཏ་བྱེད་ཅིང་མང་དུ་ཐོས་པ་མི་ཚོལ་བའང་བདུད་ཀྱི་ལས་སོ། །བྱང་ཆུབ་སེམས་དཔའ་ཆོས་སྨྲ་བ་ཐེག་པ་ཆེན་པོ་ལ་ཡང་དག་པར་ཞུགས་པ་སྐལ་པ་
[048-407a4] མཉམ་པ་རྣམས་ལ་མི་བསྟེན། མི་བསྙེན། བསྙེན་བཀུར་མི་བྱེད། ཉན་ཐོས་དང། རང་སངས་རྒྱས་ཀྱི་ཐེག་པ་ལ་ཡང་དག་པར་ཞུགས་པ་སྐལ་བ་མི་མཉམ་པར་དགའ་
[048-407a5] བའང་བདུད་ཀྱི་ལས་སོ། །གང་གི་ཚེ་བརྒྱ་བྱིན་ནམ། ཚངས་པའམ། འཇིག་རྟེན་སྐྱོང་བའམ། རྒྱལ་པོའམ། ཚོང་དཔོན་ནམ། ཁྱིམ་བདག་གི་ལོངས་སྤྱོད་དང། ནོར་དང། རིན་
[048-407a6] པོ་ཆེ་དང། དབང་ཕྱུག་གི་ཆེ་བ་ཉིད་དུ་གྱུར་པ་དེའི་ཚེ་ཆོས་ཀྱི་ཆེ་བ་ཉིད་དང་ལྡན་པ་རྣམས་ལ་མི་བསྟེན། མི་བསྙེན། བསྙེན་བཀུར་མི་བྱེད་པ་འདི་དག་ནི་ལྷའི་བུ་བྱང་ཆུབ་སེམས་
[048-407a7] དཔའ་རྣམས་ཀྱི་བདུད་ཀྱི་ལས་ཡང་དག་ཕུལ་ཉི་ཤུའོ། །དེ་ནས་བཅོམ་ལྡན་འདས་ཀྱིས་བདུད་སྡིག་ཅན་ལ་སྡིག་ཅན། ཁྱོད་ཀྱིས་བྱང་ཆུབ་སེམས་དཔའ་རྣམས་ཀྱི་བདུད་ཀྱི་


[048-407b0] [407B] 
[048-407b1] །ལེགས་སོ་ཞེས་བྱ་བ་བྱིན་ནོ། །བྱང་ཆུབ་སེམས་དཔའ་གང་དག་བདུད་ཀྱི་ལས་འདི་རྣམས་ཐོས་ཤིང་ཐོས་ནས་ཀྱང་རྣམ་
[048-407b2] པར་སྤོང་བ་དེ་དག་བྱང་ཆུབ་ཡོངས་སུ་སྨིན་པར་བྱེད་པའི་ཆོས་ཉི་ཤུ་ཐོབ་པར་འགྱུར་རོ། །ཉི་ཤུ་གང་ཞེ་ན། འདི་ལྟ་སྟེ་བྱམས་པ་ཆེན་པོ་དང། སྙིང་རྗེ་ཆེན་པོ་དང། འཁོར་བ་ན་ཡོངས་
[048-407b3] སུ་མི་སྐྱོ་བ་དང། དགེ་བའི་བཤེས་གཉེན་གྱིས་ཡོངས་སུ་ཟིན་པ་དང། སངས་རྒྱས་འབྱུང་བ་མཉེས་པར་བྱེད་པ་དང། ཕ་རོལ་ཏུ་ཕྱིན་པ་རྣམས་ཉན་པ་དང། བྱང་ཆུབ་སེམས་དཔའི་
[048-407b4] ཁོར་དང་སྐལ་བ་མཉམ་པ་དང། གཟུངས་རབ་ཏུ་ཐོབ་པ་དང་སྤོབས་པ་ཕུན་སུམ་ཚོགས་པ་དང། མངོན་པར་ཤེས་པ་ཤེས་པ་དང་ཆོས་མ་ཐོས་པ་ཉན་པ་དང། ཚེ་རབས་ཚེ་
[048-407b5] རབས་སུ་བྱང་ཆུབ་ཀྱི་སེམས་མངོན་དུ་འགྱུར་བ་དང། རྟག་ཏུ་རྒྱུན་མི་ཆད་པར་རབ་ཏུ་འབྱུང་བ་རྙེད་པ་དང། དལ་བ་ཕུན་སུམ་ཚོགས་པ་དང། ཇི་ལྟར་ཐོས་པའི་ཆོས་རྣམས་སྒྲུབ་པ་
[048-407b6] དང། ཐབས་དང་ཤེས་རབ་ཀྱི་ཤེས་པས་སེམས་ཅན་སྡུད་ཅིང་ཡོངས་སུ་འཛིན་པ་དང། དམ་པའི་ཆོས་ཡོངས་སུ་འཛིན་པ་དང། གཡོ་མེད་ཅིང་སྒྱུ་མེད་པ་དང། ཕངས་པའི་དངོས་པོ་
[048-407b7] ཐམས་ཅད་ཡོངས་སུ་གཏོང་བ་དང། སེམས་ཅན་ཐམས་ཅད་ལ་ཁོང་ཁྲོ་བ་མེད་པ་སྟེ། བྱང་ཆུབ་ཡོངས་སུ་སྨིན་པར་བྱེད་པའི་ཆོས་ཉི་ཤུ་པོ་འདི་དག་ཐོབ་པར་འགྱུར་རོ། །དེ་ནས་ལྷའི་


[048-408a0] [408A] 
[048-408a1] ༄༅། །བུ་མཚམས་བཟང་གིས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། ཁྱོད་ལ་བཅོམ་ལྡན་འདས་ཀྱིས་ལེགས་སོ་ཞེས་བྱ་བ་གནང་བ་ནི་སྡིག་
[048-408a2] ཅན༑ ཁྱོད་ཀྱིས་རྙེད་པ་ལེགས་པར་རྙེད་དོ། །བདུད་ཀྱིས་སྨྲས་པ་ལྷའི་བུ། འདི་ལ་ཁོ་བོས་རྙེད་པ་ཅི་ཞིག་ལེགས་པར་རྙེད། དེ་ཅིའི་ཕྱིར་ཞེ་ན། ལྷའི་བུ། འདི་ལྟ་སྟེ། དཔེར་ན་
[048-408a3] མི་གང་འབྱུང་པོ་བབས་པ་དེ་ནི་མི་དེའི་འགྱུར་བ་མ་ཡིན་གྱི། དེ་ནི་འབྱུང་པོ་དེའི་འགྱུར་བར་བལྟའོ། །ལྷའི་བུ། དེ་བཞིན་དུ་ཁོ་བོའང་འཇམ་དཔལ་གྱིས་བྱིན་གྱིས་བརླབས་
[048-408a4] ནས་སྟོན་གྱི། འདི་ཁོ་བོའི་སྐྱེས་བུའི་རྩལ་དུ་ནི་མི་བལྟའོ་།ལྷའི་བུས་སྨྲས་པ། སྡིག་ཅན། ཁྱོད་སངས་རྒྱས་ཀྱི་གཟུགས་ཀྱི་མཚན་དང་ལྡན་ཞིང་སངས་རྒྱས་ཀྱི་སེངྒེའི་ཁྲི་ལ་
[048-408a5] འདུག་སྟེ། སངས་རྒྱས་ཀྱི་སྤོབས་པ་དང་ལྡན་ཞིང་ཆོས་སྟོན་པས་དགའ་བར་མ་གྱུར་ཏམ། བདུད་ཀྱིས་སྨྲས་པ། ཁྱོད་ཀྱིས་ནི་ཁོ་བོ་བརྒྱན་པར་མཐོང་བ་ལྟ་ན། ཁོ་བོས་ནི་
[048-408a6] བཅིང་བ་དམ་པོས་བདག་བཅིངས་པར་ཤེས་སོ། །ལྷའི་བུས་སྨྲས་པ་སྡིག་ཅན། འཇམ་དཔལ་གཞོན་ནུར་གྱུར་པ་ལ་བཟོད་པར་གསོལ་ཅིག་དང་དེ་ནས་གཏོང་བར་
[048-408a7] འགྱུར་རོ། །དེ་ནས་འཇམ་དཔལ་གྱི་བྱིན་གྱི་རླབས་ཀྱིས་བདུད་ཀྱིས་ལྷའི་བུ་མཚམས་བཟང་ལ་འདི་སྐད་ཅེས་སྨྲས་སོ། །ལྷའི་བུ། བྱང་ཆུབ་སེམས་དཔའ་སེམས་དཔའ་ཆེན་


[048-408b0] [408B] 
[048-408b1] པ་གསོལ་མི་དགོས་སོ། །དེ་ཅིའི་ཕྱིར་ཞེ་ན། དེ་དག་ལ་འཁྲུག་པ་མེད་ཅིང་ཁྲོ་བ་མེད་པའི་ཕྱིར་རོ། །གང་དག་འཁྲུག་ཅིང་
[048-408b2] ཁྲོ་བ་དེ་དག་ལ་ནི་བཟོད་པ་གསོལ་དགོས་སོ། །ལྷའི་བུས་སྨྲས་པ་སྡིག་ཅན། བྱང་ཆུབ་སེམས་དཔའ་རྣམས་ཀྱི་བཟོད་པ་ཅི་འདྲ། བདུད་ཀྱིས་སྨྲས་པ། ལྷའི་བུ། བྱང་ཆུབ་
[048-408b3] སེམས་དཔའ་རྣམས་ཀྱི་བཟོད་པ་ནི་རྣམ་པ་བཅུ་གཉིས་ཏེ། རྣམ་པ་བཅུ་གཉིས་གང་ཞེ་ན། འདི་ལྟ་སྟེ། བཅོས་མ་མ་ཡིན་པས་བསམ་པའི་བཟོད་པ་དང། ཁོང་ཁྲོ་བ་མེད་
[048-408b4] པའི་སེམས་ཀྱིས་ལྷག་པའི་བསམ་པའི་བཟོད་པ་དང། སེམས་ཅན་ཐམས་ཅད་ལ་མི་སླུ་བས་གཡོ་མེད་པའི་བཟོད་པ་དང། དབུལ་ཞིང་ཕོངས་པ་ཡོངས་སུ་སྐྱོབ་པས་སྙིང་བརྩེ་
[048-408b5] ཞིང་སྙིང་རྗེ་བའི་བཟོད་པ་དང། ལྡོག་པ་མེད་པས་ཇི་སྐད་སྨྲ་བ་དེ་བཞིན་དུ་བྱེད་པའི་བཟོད་པ་དང། ལྟ་བར་སོང་བ་དང་བྲལ་བས་སྟོང་པ་ཉིད་ཀྱི་བཟོད་པ་དང། ཆོས་ཉིད་ལ་རྟོན་
[048-408b6] པས་ཆོས་ངེས་པར་སེམས་པའི་བཟོད་པ་དང། བདག་མེད་པས་ཟབ་མོའི་བཟོད་པ་དང། འཕགས་པའི་སྐྱེ་བོའི་རྗེས་སུ་འཇུག་པས་མཐུན་པའི་བཟོད་པ་དང། རྟེན་ཅིང་འབྲེལ་
[048-408b7] བར་འབྱུང་བ་དང་མཐུན་པས་ཡང་དག་པའི་བཟོད་པ་དང། སེམས་ཅན་ཐམས་ཅད་རྗེས་སུ་སྲུང་བས་ངོ་བྱེད་པའང་མེད་ལ་མི་མཐུན་པའང་མེད་པའི་བཟོད་པ་དང། མི་སྐྱེ་བའི་


[048-409a0] [409A] 
[048-409a1] ༄༅། །ཆོས་ལ་བཟོད་པ་རབ་ཏུ་ཐོབ་པའི་ཕྱིར་སྐྱེ་བ་མེད་ཅིང་འབྱུང་བ་མེད་པའི་བཟོད་པ་སྟེ། ལྷའི་བུ། འདི་དག་ནི་བྱང་ཆུབ་སེམས་དཔའ་རྣམས་ཀྱི་བཟོད་པ་
[048-409a2] རྣམ་པ་བཅུ་གཉིས་སོ། །ལྷའི་བུས་སྨྲས་པ། སྡིག་ཅན། ཁྱོད་གལ་ཏེ་བཀྲོལ་ན། དགའ་བར་འགྱུར་རམ། བདུད་ཀྱིས་སྨྲས་པ། ལྷའི་བུ། ཁོ་བོ་དགའ་སྟེ། མཆོག་ཏུ་དགའོ།།
[048-409a3] དེ་ནས་ལྷའི་བུ་མཚམས་བཟང་གིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། བདུད་སྡིག་ཅན་ཐོང་ཞིག་དང་རང་གི་གནས་སུ་འགྲོའོ།།
[048-409a4] དེ་ནས་འཇམ་དཔལ་གཞོན་ནུར་གྱུར་པས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། ཁྱོད་སུ་ཞིག་གིས་བཅིངས། གང་ལས་དགྲོལ་བདུད་ཀྱིས་སྨྲས་པ་
[048-409a5] འཇམ་དཔལ། བདག་ནི་སུས་བཅིངས་མི་ཤེས་སོ། །འཇམ་དཔལ་གྱིས་སྨྲས་པ། སྡིག་ཅན། ཁྱོད་ཇི་ལྟར་བཅིངས་པ་མེད་པ་ལ་བཅིངས་པར་འདུ་ཤེས་པ་དེ་བཞིན་དུ་
[048-409a6] བྱིས་པ་སོ་སོའི་སྐྱེ་བོ་ཐམས་ཅད་ཀྱང་མི་རྟག་པ་ལ་རྟག་པར་འདུ་ཤེས། སྡུག་བསྔལ་བ་ལ་བདེ་བར་འདུ་ཤེས། བདག་མེད་པ་ལ་བདག་ཏུ་འདུ་ཤེས། མི་སྡུག་པ་ལ་
[048-409a7] སྡུག་པར་འདུ་ཤེས། གཟུགས་མེད་པ་ལ་གཟུགས་སུ་འདུ་ཤེས། ཚོར་བ་མེད་པ་དང། འདུ་ཤེས་མེད་པ་དང། འདུ་བྱེད་རྣམས་མེད་པ་དང། རྣམ་པར་ཤེས་པ་མེད་པ་


[048-409b0] [409B] 
[048-409b1] འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པར་འདུ་ཤེས་སོ། །སྡིག་ཅན། ཁྱོད་དགྲོལ་ན། གང་ནས་དགྲོལ། བདུད་ཀྱིས་སྨྲས་པ། བདག་ནི་གང་
[048-409b2] ལས་ཀྱང་མི་དགྲོལ་ལོ། །སྨྲས་པ། སྡིག་ཅན། དེ་བཞིན་དུ་གང་དག་རྣམ་པར་དགྲོལ་བའང་ཡང་དག་པ་མ་ཡིན་པའི་འདུ་ཤེས་ཡོངས་སུ་ཤེས་པ་མེ་གཏོགས་པར་གང་ལས་ཀྱང་
[048-409b3] རྣམ་པར་གྲོལ་བར་འགྱུར་བ་མེད་དེ། དེ་དག་ཡོངས་སུ་ཤེས་པས་རྣམ་པར་གྲོལ་བ་ཞེས་བྱའོ། །དེ་ནས་འཇམ་དཔལ་གཞོན་ནུར་གྱུར་པས་བྱིན་གྱི་རླབས་དེ་བསྡུས་པ་དང། སྡིག་ཅན་
[048-409b4] དེའང་རང་གི་གཟུགས་དང་ལྡན་པར་བདག་གིས་ཤེས་སོ། །དེ་ནས་གནས་བརྟན་འོད་སྲུང་ཆེན་པོས་བདུད་སྡིག་ཅན་ལ་འདི་སྐད་ཅེས་སྨྲས་སོ་།སྡིག་ཅན། ཁྱོད་ཀྱིས་སངས་རྒྱས་
[048-409b5] ཀྱི་མཛད་པ་བྱས་པ་ལེགས་སོ། །ལེགས་སོ། །བདུད་ཀྱིས་སྨྲས་པ་བཙུན་པ་འོད་སྲུང་ཆེན་པོ། འདི་ནི་ཁོ་བོའི་ཡུལ་མ་ཡིན་གྱི། འདི་ནི་འཇམ་དཔལ་གཞོན་ནུར་གྱུར་པའི་
[048-409b6] ཡུལ་དུ་བལྟའོ། །དེ་ནས་ལྷའི་བུ་མཚམས་བཟང་གིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། སངས་རྒྱས་ཀྱི་མཛད་པ་གང་དུ་བཙལ་བར་བྱ་
[048-409b7] འཇམ་དཔལ་གྱིས་སྨྲས་པ། ལྷའི་བུ་སངས་རྒྱས་ཀྱི་མཛད་པ་ནི་སེམས་ཅན་ཐམས་ཅད་ཀྱི་ཉོན་མོངས་པ་རྣམས་སུ་བཙལ་བར་བྱའོ་།དེ་ཅིའི་ཕྱིར་ཞེ་ན། གལ་ཏེ་སེམས་ཅན་


[048-410a0] [410A] 
[048-410a1] ༄༅། །རྣམས་ཉོན་མོངས་པས་གཟིར་བ་མེད་ན། སངས་རྒྱས་ཀྱིས་ཀྱང་མཛད་པར་མི་འགྱུར་བའི་ཕྱིར་རོ། །ལྷའི་བུ། འདི་ལྟ་སྟེ་དཔེར་ན། གལ་ཏེ་སེམས་ཅན་རྣམས་
[048-410a2] ན་བར་མ་གྱུར་ན། སྨན་པས་ཀྱང་བྱ་བར་མི་འགྱུར་བ་དེ་བཞིན་དུ། ལྷའི་བུ། གལ་ཏེ་སེམས་ཅན་རྣམས་ཉོན་མོངས་པས་གཟིར་བར་མ་གྱུར་ན། སངས་རྒྱས་ཀྱིས་ཀྱང་མཛད་པར་
[048-410a3] མི་འགྱུར་རོ། །ལྷའི་བུས་སྨྲས་པ། འཇམ་དཔལ། གང་བྱུང་ན། སངས་རྒྱས་འབྱུང། འཇམ་དཔལ་གྱིས་སྨྲས་པ། ལྷའི་བུ། སྐྱེ་བ་དང་རྒ་བ་དང། ན་བ་དང། འཆི་བ་བྱུང་ན་
[048-410a4] སངས་རྒྱས་འབྱུང་ངོ། །དེ་ཅིའི་ཕྱིར་ཞེ་ན། ཆོས་དེ་དག་སྤང་བའི་དོན་དུ་སངས་རྒྱས་བཅོམ་ལྡན་འདས་རྣམས་འབྱུང་བའི་ཕྱིར་རོ། །ལྷའི་བུས་སྨྲས་པ། འཇམ་དཔལ། གང་དེ་
[048-410a5] བཞིན་གཤེགས་པས་བྱང་ཆུབ་བརྙེས་ནས་ཆོས་བསྐྱེད་པ་དེ་གང་ཆོས་བཀག་པ་གང། འཇམ་དཔལ་གྱིས་སྨྲས་པ། ལྷའི་བུ། དེ་བཞིན་གཤེགས་པས་བྱང་ཆུབ་བརྙེས་
[048-410a6] ནས་ཆོས་གང་ཡང་བསྐྱེད་པའང་མེད། བཀག་པའང་མེད་དོ། །དེ་ཅིའི་ཕྱིར་ཞེ་ན། ལྷའི་བུ། ཆོས་ཐམས་ཅད་ནི་སྐྱེ་བ་མ་ཡིན་འགག་པ་མ་ཡིན་པའི་ཕྱིར་རོ། །ལྷའི་བུ། སངས་
[048-410a7] རྒྱས་འབྱུང་བ་སངས་རྒྱས་འབྱུང་བ་ཞེས་བྱ་བ་འདི་ནི་རང་བཞིན་གྱི་ངོ་བོ་ཉིད་ཀྱིས་སྐྱེ་བ་མེད་པའི་ཚིག་བླ་དྭགས་སོ་།ལྷའི་བུས་སྨྲས་པ། འཇམ་དཔལ། ཇི་ལྟར་ན། བྱང་ཆུབ་


[048-410b0] [410B] 
[048-410b1] འཇམ་དཔལ་གྱིས་སྨྲས་པ། གང་དམིགས་པའི་ལྟ་བས་ཆོས་གང་ལའང་ཀུན་ཏུ་མི་སྤྱོད་པའོ། །ལྷའི་བུས་སྨྲས་པ། ཇི་ལྟར་ན་
[048-410b2] ལྷག་པའི་བསམ་པ་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ་གང་ནང་དང་ཕྱིའི་ཆོས་རྣམས་ལ་ཆགས་པ་མེད་པའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་
[048-410b3] དཔའ་སྦྱིན་པ་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ་གང་ཉོན་མོངས་པ་ཐམས་ཅད་ཀྱང་འདོར་ལ་སེམས་ཅན་ཐམས་ཅད་ཀྱང་ཡོངས་སུ་མི་གཏོང་བའོ། །ལྷའི་
[048-410b4] བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་ཚུལ་ཁྲིམས་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ། ཇི་ལྟར་སྟོན་པས་བསྟན་པ་བཞིན་དུ་སྒྲུབ་ཅིང་སེམས་
[048-410b5] ཅན་ཐམས་ཅད་ཀྱང་ཚུལ་ཁྲིམས་ལ་འགོད་ལ། ལྷག་པའི་བསམ་པས་བྱང་ཆུབ་ཀྱི་སེམས་ཀྱང་མི་འདོར་བའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་བཟོད་
[048-410b6] པ་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ། གང་ཆོས་ཐམས་ཅད་ཤིན་ཏུ་ཟད་པའི་མཚན་ཉིད་དུ་ཤེས་ནས་སེམས་ཅན་ཐམས་ཅད་ཀྱི་གནོད་སེམས་དང། ཁྲོ་
[048-410b7] བ་དང། ཐ་བ་སྤང་བའི་ཕྱིར་ཐམས་ཅད་མཁྱེན་པ་ཉིད་ཀྱི་ཆོ་ག་མི་འདོར་བའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་བརྩོན་འགྲུས་ཕུན་སུམ་ཚོགས་པ་ཡིན་


[048-411a0] [411A] 
[048-411a1] ༄༅། །འཇམ་དཔལ་གྱིས་སྨྲས་པ། ནམ་བྱང་ཆུབ་སེམས་དཔའ་ཆོས་གང་གི་ཕྱིར་བརྩོན་འགྲུས་བརྩམས་པའི་ཆོས་དེ་ནི་འདི་ལྟ་སྟེ་བླ་ན་མེད་པ་ཡང་དག་པར་
[048-411a2] རྫོགས་པའི་བྱང་ཆུབ་སྟེ། དེ་ཉིད་ཤིན་ཏུ་ཡང་དག་པར་རྗེས་སུ་མི་མཐོང་ལ། སེམས་ཅན་ཐམས་ཅད་ཀྱི་ལེ་ལོ་སྤང་བའི་ཕྱིར་བརྩོན་འགྲུས་གཅེས་པའང་མི་འདོར་བ་ནའོ། །
[048-411a3] ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་བསམ་གཏན་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ། ནམ་ཆོས་ཐམས་ཅད་རང་བཞིན་གྱིས་སྙོམས་
[048-411a4] པར་ཞུགས་པར་ཤེས་ཀྱང་སེམས་ཅན་ཐམས་ཅད་ཀྱི་ཉོན་མོངས་པ་འདུལ་བའི་ཕྱིར་ཡང་བསམ་གཏན་བྱེད་པ་ནའོ། །ལྷའི་བུས་སྨྲས་པ་ཇི་ལྟར་ན། བྱང་ཆུབ་སེམས་དཔའ་
[048-411a5] ཤེས་རབ་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ། ནམ་རྒྱུ་བ་མེད་པ་ཐོབ་པར་གྱུར་ཏེ། སྤྲོས་པ་ཐམས་ཅད་དང་བྲལ་ཞིང་སེམས་ཅན་ཐམས་ཅད་ཀྱི་ལྟ་བ་སྤང་
[048-411a6] བའི་ཕྱིར་ཤེས་རབ་ཀྱི་རྣམ་པར་དཔྱོད་པ་ན་སྟེ། དེ་ལྟར་ན་བྱང་ཆུབ་སེམས་དཔའ་ཤེས་རབ་ཕུན་སུམ་ཚོགས་པ་ཡིན་ནོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་
[048-411a7] དཔའ་བྱམས་པ་ལ་གནས་པ་ཡིན། འཇམ་དཔལ་གྱིས་སྨྲས་པ། ནམ་ཆོས་ཐམས་ཅད་རང་བཞིན་གྱིས་ཡོངས་སུ་མྱ་ངན་ལས་འདས་པར་མཐོང་བ་ནའོ། །ལྷའི་བུས་སྨྲས་པ་


[048-411b0] [411B] 
[048-411b1] བྱང་ཆུབ་སེམས་དཔའ་སྙིང་རྗེ་ལ་གནས་པ་ཡིན་འཇམ་དཔལ་གྱིས་སྨྲས་པ། ནམ་ཆོས་ཐམས་ཅད་ལ་ལས་ཀྱི་རྣམ་པར་སྨིན་པ་མེད་པར་ཤེས་པ་ནའོ། །ལྷའི་བུས་
[048-411b2] སྨྲས་པ། ཇི་ལྟར་ན། བྱང་ཆུབ་སེམས་དཔའ་དགའ་བ་ལ་གནས་པ་ཡིན། འཇམ་དཔལ་གྱིས་སྨྲས་པ། ནམ་ཆོས་ཐམས་ཅད་ལ་དགའ་བའང་མི་སྐྱེད་ལ། མི་དགའ་བའང་མ་
[048-411b3] ཡིན་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་བཏང་སྙོམས་ལ་གནས་པ་ཡིན། འཇམ་དཔལ་གྱིས་སྨྲས་པ། ནམ་ཆོས་ཐམས་ཅད་ལ་གཉིས་དང་བྲལ་བར་
[048-411b4] གྱུར་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་ལ་བྱང་ཆུབ་སེམས་དཔའ་ཡང་དག་པ་ཞེས་བྱ། འཇམ་དཔལ་གྱིས་སྨྲས་པ། ནམ་ཆོས་ཐམས་ཅད་སྒྱུ་
[048-411b5] མ་ལྟ་བུར་བྱུང་བ་མེད་པར་ཤེས་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན། འཇམ་དཔལ་གྱིས་སྨྲས་པ། ནམ་བྱང་ཆུབ་སེམས་
[048-411b6] དཔས་ཆོས་ཐམས་ཅད་བདག་མེད་པར་མཐོང་བ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་སེམས་ཅན་གྱི་མཆོག་ཡིན། འཇམ་དཔལ་གྱིས་སྨྲས་པ། ནམ་
[048-411b7] ཆོས་ཐམས་ཅད་གཟུང་བ་མེད་པ་དང། གཞི་མེད་པར་ཤེས་པ་ནའོ་།ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་གོ་ཆ་ཆེན་པོ་བགོས་པ་ཡིན། འཇམ་དཔལ་གྱིས་སྨྲས་


[048-412a0] [412A] 
[048-412a1] ༄༅། །པ༑ ནམ་བྱང་ཆུབ་སེམས་དཔས་ཆོས་ཐམས་ཅད་ནམ་མཁའ་དང་མཉམ་པར་ཐོས་ན་མི་དངངས། མི་སྐྲག་སྐྲག་པར་མི་འགྱུར་ཞིང་གོ་ཆ་ཆེན་པོ་མི་
[048-412a2] འདོར་བ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་དེས་པ་ཡིན། འཇམ་དཔལ་གྱིས་སྨྲས་པ། ནམ་སྙིང་རྗེ་ཆེན་པོས་སེམས་ཅན་ཐམས་ཅད་རིང་དུ་
[048-412a3] བསྲིངས་པའང་མ་ཡིན་ལ་སྲེད་པའི་བག་ལ་ཉལ་གྱིས་ཉེ་བར་བསྙེན་པའང་མ་ཡིན་པ་ནའོ། །ལྷའི་བུས་སྨྲས་པ། ཇི་ལྟར་ན་བྱང་ཆུབ་སེམས་དཔའ་འགྲོགས་ན་བདེ་བ་
[048-412a4] ཡིན༑ འཇམ་དཔལ་གྱིས་སྨྲས་པ། ནམ་བདག་དང་གཞན་མི་དམིགས་པས་ལུས་དང། ངག་དང། ཡིད་ཀྱིས་གཞན་ལ་གནོད་པ་མི་བྱེད་པ་ནའོ་།ལྷའི་བུས་སྨྲས་པ་
[048-412a5] ཇི་ལྟར་ན། བྱང་ཆུབ་སེམས་དཔའ་བཀའ་བློ་བདེ་བ་ཡིན། འཇམ་དཔལ་གྱིས་སྨྲས་པ། ནམ་ཇི་ལྟར་ཐོས་པའི་ཆོས་རྣམས་སྒྲུབ་ཅིང་ཚིག་ཇི་སྐད་སྨྲས་པ་དེ་བཞིན་བྱེད་པ་
[048-412a6] ནའོ༑ ༑ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་མཐུན་པར་འཛིན་པ་ཡིན། འཇམ་དཔལ་གྱིས་སྨྲས་པ། ནམ་རང་གི་སེམས་དང་མཐུན་པའི་ཕྱིར་སེམས་ཅན་
[048-412a7] ཐམས་ཅད་ཀྱིས་བསྒོ་བ་ལས་མི་འགྱུར་ཞིང། སེམས་ཅན་ཐམས་ཅད་དང་མཐུན་པར་གནས་པ་ནའོ། །ལྷའི་བུས་སྨྲས་པ། ཇི་ལྟར་ན་བྱང་ཆུབ་སེམས་དཔའ་ངོ་ཚ་ཤེས་


[048-412b0] [412B] 
[048-412b1] འཇམ་དཔལ་གྱིས་སྨྲས་པ། ནམ་སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་ཕྱིར་ནང་ཡང་ཉེ་བར་ཞི་ལ་ཕྱི་རོལ་ཏུ་རྒྱུ་བ་ལའང་
[048-412b2] རྒྱུ་བ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་དད་པ་དང་ལྡན་པ་ཡིན། འཇམ་དཔལ་གྱིས་སྨྲས་པ། ནམ་ཆགས་པ་ཐམས་ཅད་ལའང་སྤྱོད་ལ། ཆགས་པ་ཐམས་
[048-412b3] ཅད་ལ་ཞེན་པའང་མེད་པ་ནའོ། །ལྷའི་བུས་སྨྲས་པ། ཇི་ལྟར་ན་བྱང་ཆུབ་སེམས་དཔའ་མཛའ་བ་བསྟེན་པ་ཡིན། འཇམ་དཔལ་གྱིས་སྨྲས་པ། ནམ་སངས་རྒྱས་ཀྱི་རིགས་མི་གཅོད་
[048-412b4] པ་ནའོ༑ ༑ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་བྱས་པ་གཟོ་བ་ཡིན། འཇམ་དཔལ་གྱིས་སྨྲས་པ། ནམ་ཇི་ལྟར་བྱས་པའི་དགེ་བའི་རྩ་བ་ཆུད་མི་གཟན་པ་ནའོ། །
[048-412b5] ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་བྱས་པ་ཤེས་པ་ཡིན། འཇམ་དཔལ་གྱིས་སྨྲས་པ། ནམ་ཐེག་པ་གཞན་ལ་འདོད་པ་མི་བྱེད་པ་ནའོ། །ལྷའི་བུས་སྨྲས་པ། ཇི་
[048-412b6] ལྟར་ན༑ བྱང་ཆུབ་སེམས་དཔའ་འདོད་པ་ཉུང་བ་ཡིན། འཇམ་དཔལ་གྱིས་སྨྲས་པ། ནམ་རང་གི་ཉོན་མོངས་པ་རྣམས་ཀྱང་མི་འདོད་ལ་སེམས་ཅན་ཐམས་ཅད་ཀྱི་ཉོན་མོངས་པ་
[048-412b7] རྣམས་སྤང་བར་ཡང་འདོད་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་ཆོག་ཤེས་པ་ཡིན། འཇམ་དཔལ་གྱིས་སྨྲས་པ། ནམ་འཕགས་པའི་ཤེས་རབ་ཀྱི་ཤེས་


[048-413a0] [413A] 
[048-413a1] ༄༅། །པས་ཆོས་གང་ཡང་མི་ལེན་པ་ནའོ། །ལྷའི་བུས་སྨྲས་པ་ཇི་ལྟར་ན། བྱང་ཆུབ་སེམས་དཔའ་ངོམས་པ་ཡིན། འཇམ་དཔལ་གྱིས་སྨྲས་པ། ནམ་འཇིག་
[048-413a2] རྟེན་ལས་འདས་པའི་ཤེས་རབ་ལའང་གནས་ལ། འཇིག་རྟེན་པའི་རྒྱུ་བས་ཀྱང་སེམས་ཅན་རྣམས་ཡོངས་སུ་སྨིན་པར་བྱེད་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་
[048-413a3] སེམས་དཔའ་རབ་ཏུ་དབེན་པ་ཡིན། འཇམ་དཔལ་གྱིས་སྨྲས་པ། ནམ་ཉོན་མོངས་པ་ཐམས་ཅད་ཀྱིས་ཀྱང་ཀུན་ནས་ཉོན་མོངས་པར་མི་འགྱུར་ལ་སེམས་ཅན་ཐམས་ཅད་ཀྱི་
[048-413a4] ཉོན་མོངས་པ་སྤང་བའི་ཕྱིར་བརྩོན་པར་ཡང་སྣང་བ་ནའོ་།ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་རང་དགར་རང་དབང་ཅན་ཡིན། འཇམ་དཔལ་གྱིས་སྨྲས་པ་
[048-413a5] ནམ་ཟག་པ་མེད་པའི་ལུས་ཀྱིས་སངས་རྒྱས་ཀྱི་ཞིང་ཐམས་ཅད་དུ་སྣང་སྟེ། ཡེ་ཤེས་ཀྱིས་དབང་བྱེད་ཀྱི། ཉོན་མོངས་པས་དབང་བྱེད་པ་མ་ཡིན་པ་ནའོ། །ལྷའི་བུས་སྨྲས་པ། ཇི་
[048-413a6] ལྟར་ན། བྱང་ཆུབ་སེམས་དཔའ་མང་དུ་ཐོས་པ་ཡིན། འཇམ་དཔལ་གྱིས་སྨྲས་པ། ནམ་བདག་ཉིད་ཀྱང་མ་ཐོས་པའི་ཆོས་ཉན་ཅིང་གཞན་ལའང་མ་ཐོས་པའི་ཆོས་ཐོས་པར་
[048-413a7] བྱེད་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་ཚུལ་བཞིན་ལ་བརྩོན་པ་ཡིན། འཇམ་དཔལ་གྱིས་སྨྲས་པ། ནམ་དམིགས་པ་ཐམས་ཅད་ལས་འབྱུང་


[048-413b0] [413B] 
[048-413b1] མི་འཕྲོ་བར་ཡང་མི་བྱེད་པ་ནའོ། །ལྷའི་བུས་སྨྲས་པ། ཇི་ལྟར་ན། བྱང་ཆུབ་སེམས་དཔའ་སྒྲུབ་པ་སྙིང་པོར་བྱེད་པ་
[048-413b2] ཡིན༑ འཇམ་དཔལ་གྱིས་སྨྲས་པ། ནམ་གཞན་དང་འབྲེལ་བའི་རྣམ་པར་རིག་པ་མི་སྐྱེད་ཅིང་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དབེན་པར་ཡང་རྟོག་ལ། རང་གི་སེམས་
[048-413b3] ཀྱི་སྤྱོད་པ་ལའང་མི་ལྟ་ཞིང། བདག་དང་གཞན་དུ་འདུ་ཤེས་པས་སྒྲུབ་པ་སྙིང་པོར་བྱེད་པ་མ་ཡིན་པ་ནའོ། །ལྷའི་བུས་སྨྲས་པ་འཇམ་དཔལ། ཇི་ལྟར་ན། བྱང་ཆུབ་སེམས་
[048-413b4] དཔའ་གཟུངས་དང་སྤོབས་པ་ཕུན་སུམ་ཚོགས་པ་ཡིན། འཇམ་དཔལ་གྱིས་སྨྲས་པ། ལྷའི་བུ། ནམ་བྱང་ཆུབ་སེམས་དཔའ་ཐོས་པ་ཐམས་ཅད་ཀྱང་འཛིན་ལ་སེམས་ཅན་ཐམས་
[048-413b5] ཅད་ཀྱི་དབང་པོ་རྣམས་ལའང་མཚུངས་པར་རབ་ཏུ་འབྱེད་ཅིང། སྒྲ་སྐད་བྲག་ཅ་དང་མཚུངས་པར་ཡང་ཤེས་ནས་མངོན་པར་ཞེན་པ་མེད་པ་ན་སྟེ། དེ་ལྟར་ན། བྱང་ཆུབ་སེམས་དཔའ་
[048-413b6] གཟུངས་དང་སྤོབས་པ་ཕུན་སུམ་ཚོགས་པ་ཡིན་ནོ། །དེ་ནས་ལྷའི་བུ་འོད་མང་པོས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཁྱོད་ཀྱིས་བཤད་
[048-413b7] པའི་དོན་འདི་སུས་ཀུན་ཤེས་པར་འགྱུར། འཇམ་དཔལ་གྱི་སྨྲས་པ་ལྷའི་བུ། གང་དག་དགེ་བའི་བཤེས་གཉེན་གྱིས་ཡོངས་སུ་ཟིན་པར་གྱུར་པ། སྔོན་གྱི་སྦྱོར་པ་ཕུན་སུམ་ཚོགས་


[048-414a0] [414A] 
[048-414a1] ༄༅། །པ༑ དགེ་བའི་རྩ་བ་བསྐྱེད་པ། དམིགས་པ་མེད་པར་སྤྱོད་པ་དེ་དག་གིས་ཁོ་བོས་བཤད་པའི་དོན་འདི་ཀུན་ཤེས་པར་འགྱུར་རོ་།ལྷའི་བུས་སྨྲས་པ། དེ་དག་ཅི་
[048-414a2] ལ་མོས་པར་འགྱུར། བསམ་པ་ནི་གང། འཇམ་དཔལ་གྱིས་སྨྲས་པ། དེ་དག་ཟབ་མོ་ལ་མོས་པར་འགྱུར་ཏེ། ལྷག་པའི་ང་རྒྱལ་མེད་པ་ནི་བསམ་པའོ། །ལྷའི་བུས་སྨྲས་པ་
[048-414a3] འཇམ་དཔལ། ཇི་ལྟར་ན། དགེ་སློང་ལྷག་པའི་ང་རྒྱལ་མེད་པ་ཡིན་འཇམ་དཔལ་གྱིས་སྨྲས་པ། ལྷའི་བུ། ནམ་དགེ་སློང་འཇིག་ཚོགས་ལ་ལྟ་བ་ངོ་བོ་ཉིད་ཀྱིས་བགྲོད་པ་
[048-414a4] གཅིག་པུའི་ལམ་དུ་སྒོམ་སྟེ། གཉིས་སུ་མེད་པས་འཇིག་ཚོགས་ལ་ལྟ་བའི་ངོ་བོ་ཉིད་གང་ཡིན་པ་དེ་བགྲོད་པ་གཅིག་པུའི་ལམ་གྱི་ངོ་བོ་ཉིད་དུ་མཉམ་པར་ཤེས་ཤིང། མ་
[048-414a5] རིག་པ་དང། སྲིད་པ་དང། སྲེད་པ་ལས་འབྱུང་བའང་ཚོལ་ལ། མ་རིག་པ་དང། སྲིད་པ་དང། སྲེད་པ་ལས་འབྱུང་བ་ལ་སོ་སོར་རྟོག་པ་ནི་མ་རིག་པ་དང། སྲིད་པ་དང། སྲེད་
[048-414a6] པའི་ངོ་བོ་ཉིད་ཀྱང་རིག་པ་དང། རྣམ་པར་གྲོལ་བར་ཤེས་པ་ན་སྟེ། དེ་ལྟར་ན། དགེ་སློང་ལྷག་པའི་ང་རྒྱལ་མེད་པ་ཡིན་ནོ་།ལྷའི་བུ། གཞན་ཡང་ནམ་དགེ་སློང་འདོད་ཆགས་
[048-414a7] ཀྱི་མཐའ་ལ་འདོད་ཆགས་དང་བྲལ་བའི་མཐར་ཤེས་ཤིང། འདོད་ཆགས་དང་བྲལ་བའི་མཐའི་རང་བཞིན་ཡང་འདོད་ཆགས་སུ་ཤེས་པ་དང། ཞེ་སྡང་གི་མཐའ་ལ་ཞེ་


[048-414b0] [414B] 
[048-414b1] ཞེ་སྡང་དང་བྲལ་བའི་མཐའི་རང་བཞིན་ཡང་ཞེ་སྡང་དུ་ཤེས་པ་དང། གཏི་མུག་གི་མཐའ་ལ་གཏི་མུག་དང་བྲལ་བའི་མཐར་ཤེས་ཤིང། གཏི་
[048-414b2] མུག་དང་བྲལ་བའི་མཐའི་རང་བཞིན་ཡང་གཏི་མུག་ཏུ་ཤེས་པ་ན་སྟེ། དེ་ལྟར་ན། དགེ་སློང་ལྷག་པའི་ང་རྒྱལ་མེད་པ་ཡིན་ནོ་།ལྷའི་བུ། གཞན་ཡང་ནམ་དགེ་སློང་སྡུག་བསྔལ་ཡོངས་
[048-414b3] སུ་ཤེས་པར་མི་བྱེད། ཀུན་འབྱུང་བ་སྤོང་བར་མི་བྱེད། འགོག་པ་མངོན་སུམ་དུ་མི་བྱེད། ལམ་སྒོམ་པར་ཡང་མི་བྱེད་ལ། སྡུག་བསྔལ་མི་སྐྱེ་བ་ཤེས་པས་འཕགས་པའི་བདེན་
[048-414b4] པ་བཞི་རྗེས་སུ་རྟོགས་ཏེ། སྡུག་བསྔལ་མི་སྐྱེ་བ་ཤེས་པ་གང་ཡིན་པ་དེ་ལ་ཀུན་འབྱུང་བ་གང་ཡང་མེད། སྡུག་བསྔལ་མི་སྐྱེ་བ་ཤེས་པ་གང་ཡིན་པ་དེ་ལ་འགོག་པ་གང་ཡང་མེད་
[048-414b5] སྡུག་བསྔལ་མི་སྐྱེ་བ་ཤེས་པ་གང་ཡིན་པ་དེ་ལ་ལམ་གང་ཡང་མེད་པ་དེ་ལྟར་དགེ་སློང་ཚུལ་བཞིན་ལ་བརྩོན་པ་ནི་ཆོས་གང་ཡང་སྐྱེད་པར་མི་བྱེད། འགག་པར་མི་བྱེད། གནས་
[048-414b6] པར་མི་བྱེད་དོ། །གང་ལ་སྐྱེ་བ་མེད་པ་དང། འགག་པ་མེད་པ་དང། གནས་པ་མེད་པ་དེ་འདུས་མ་བྱས་པའོ། །འདུས་མ་བྱས་ཀྱི་རང་བཞིན་ཡང་འཕགས་པ་རྣམས་ཀྱི་བདེན་པ་
[048-414b7] སྒོམ་པ་སྟེ། ལྷའི་བུ། དེ་ལྟར་ན། དགེ་སློང་ལྷག་པའི་ང་རྒྱལ་མེད་པ་ཡིན་ནོ། །དེ་ནས་བདུད་སྡིག་ཅན་སྡུག་བསྔལ་ཞིང་ཡིད་མི་བདེ་སྟེ། གདོང་མཆི་མས་གང་ཞིང་མཆི་མས་


[048-415a0] [415A] 
[048-415a1] ༄༅། །བརྣངས་བཞིན་དུ་ཚིག་འདི་སྐད་ཅེས་སྨྲས་སོ། །གང་ན་ཆོས་ཀྱི་རྣམ་གྲངས་འདི་སྤྱོད་པ་དེ་ན་བདུད་རྣམས་ཀྱི་སྐབས་མེད་དོ། །གང་དག་ཆོས་ཀྱི་རྣམ་གྲངས་
[048-415a2] འདི་འཛིན་པར་འགྱུར་བ་དེ་དག་གི་བདུད་ཀྱི་ལས་ཐམས་ཅད་བཀག་པར་འགྱུར་རོ་ཞེས་དེ་སྐད་སྨྲས་ནས་བདུད་སྡིག་ཅན་སྡུག་བསྔལ་ཞིང་ཡིད་མི་བདེ་སྟེ། ཡིད་ལ་གཅགས་
[048-415a3] བཞིན་དེ་ཉིད་དུ་མི་སྣང་བར་གྱུར་ཏོ། །དེ་ནས་ལྷའི་བུ་འོད་མང་པོས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཁྱོད་ཀྱིས་བཤད་པའི་དོན་ཇི་ལྟར་
[048-415a4] བདག་གིས་ཤེས་པ་ལྟར་ན། གང་དག་ལྷག་པའི་ང་རྒྱལ་མེད་པའི་ཚུལ་ཟབ་མོ་འདི་ཐོས་ནས་སྤོང་བའི་དགེ་སློང་དེ་དག་གི་རབ་ཏུ་བྱུང་བ་མེད་དོ། །བསྙེན་པར་རྫོགས་པ་མེད་
[048-415a5] དོ༑ ༑ལྷག་པའི་ང་རྒྱལ་མེད་པའི་ཚུལ་མཆོག་ཏུ་ཟབ་པ་འདིས་སྐྲག་པར་འགྱུར་བའི་ཁྱིམ་དེ་དག་གི་སྟོན་པ་དེ་བཞིན་གཤེགས་པ་མ་ཡིན་ནོ། །དགེ་སློང་ངམ། དགེ་སློང་
[048-415a6] མའམ། དགེ་བསྙེན་ནམ། དགེ་བསྙེན་མ་གང་དག་ལྷག་པའི་ང་རྒྱལ་མེད་པའི་ཚུལ་མཆོག་ཏུ་ཟབ་པ་འདི་ཐོས་ནས་མི་སྐྲག་མི་དངང་ལ་དངང་བར་མི་འགྱུར་ཞིང་མོས་པར་
[048-415a7] འགྱུར་བ་དེ་དག་རྣམ་པར་གྲོལ་བ་ཉིད་དུ་རིག་པར་བྱའོ། །དེ་ནས་བཅོམ་ལྡན་འདས་ཀྱིས་ལྷའི་བུ་འོད་མང་པོ་ལ་འདི་སྐད་ཅེས་བཀའ་སྩལ་ཏོ། །ལྷའི་བུ། དེ་དེ་བཞིན་ནོ། །ཇི་


[048-415b0] [415B] 
[048-415b1] དགེ་སློང་ངམ། དགེ་སློང་མའམ་དགེ་བསྙེན་ནམ། དགེ་བསྙེན་མ་གང་དག་ལྷག་པའི་ང་རྒྱལ་མེད་པའི་ཚུལ་མཆོག་ཏུ་ཟབ་པ་འདི་ཐོས་ནས་མི་སྐྲག་མི་
[048-415b2] དངང་ལ་དངང་བར་མི་འགྱུར་ཞིང་མོས་པར་འགྱུར་བ་དེ་དག་རྣམ་པར་གྲོལ་བ་ཉིད་དུ་རིག་པར་བྱའོ། །དེ་ཅིའི་ཕྱིར་ཞེ་ན། བཟོད་པ་འདིས་བྱང་ཆུབ་སེམས་དཔའ་རྣམས་བླ་ན་མེད་
[048-415b3] པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པ་དང། བཟོད་པ་འདིས་ཉན་ཐོས་དང། རང་སངས་རྒྱས་ཐམས་ཅད་ངེས་པར་འབྱུང་བའི་ཕྱིར་རོ། །ལྷའི་བུ་འོད་མང་པོས་གསོལ་པ་
[048-415b4] བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། །ལྷའི་བུ། དེའི་ཕྱིར་ཁྱོད་ཀྱིས་ཆོས་ཀྱི་རྣམ་
[048-415b5] གྲངས་འདི་འཇམ་དཔལ་རྣམ་པར་འཕྲུལ་པའི་ལེའུ་ཞེས་བྱ་བར་ཟུངས་ཤིག་བདུད་འདུལ་བའི་ལེའུ་ཞེས་བྱ་བར་ཡང་ཟུངས་ཤིག་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
[048-415b6] ནས་འཇམ་དཔལ་གཞོན་ནུར་གྱུར་པ་དང། ལྷའི་བུ་འོད་མང་པོ་དང་ཐམས་ཅད་དང་ལྡན་པའི་འཁོར་དེ་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་
[048-415b7] ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་།འཕགས་པ་འཇམ་དཔལ་རྣམ་པར་འཕྲུལ་པའི་ལེའུ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།


[048-416a0] [416A] 
[048-416a1] ༄༅། །རྒྱ་གར་གྱི་མཁན་པོ་ཤཱི་ལེནྡྲ་བོ་དཧི་དང། ཛི་ན་མི་ཏྲ་དང། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ། སྐད་གསར་བཅད་ཀྱིས་བཅོས་ནས་གཏན་
[048-416a2] ལ་ཕབ་པ་ ཨཱརྱ་སརྦ་ཏ་ཐཱ་ག་ཏཱ་དྷཥྛཱི་ཎ་སཏཱ་བ་ལོ་ཀེ་ན་བུདྡྷ་ཀྵེ་ཏྲེ་ནི་རྡེ་ཤ་ན་བྱཱུ་ཧ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་དེ་བཞིན་གཤེགས་པ་ཐམས་
[048-416a3] ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་
[048-416a4] ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རི་གྲུ་འཛིན་ན་འཕགས་པ་སྤྱན་རས་གཟིགས་དབང་ཕྱུག་གི་གནས་ལྷའི་ནོར་
[048-416a5] བུ་རིན་པོ་ཆེ་དཔལ་གྱི་སྙིང་པོ་དང། མེ་ཏོག་རྒྱས་པ་དང་ལྷའི་སེངྒེའི་ཁྲི་བཀོད་པ་ན་དགེ་སློང་ལྔ་བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་ཐམས་ཅད་ཀྱང་དགྲ་བཅོམ་པ་
[048-416a6] ཟག་པ་ཟད་པ། སེམས་ཐམས་ཅད་ཀྱི་དབང་གི་དམ་པའི་ཕ་རོལ་ཏུ་སོན་པ་ཤ་སྟག་དང། བྱང་ཆུབ་སེམས་དཔའ་ཐམས་ཅད་ཀྱང་སྙིང་རྗེ་ཆེན་པོའི་ཤེས་པ་ལ་གནས་པ་
[048-416a7] ཐམས་ཅད་ཀྱང་སྐྱེ་བ་གཅིག་གིས་ཐོགས་པ་དང། སྐྱེ་བ་གཉིས་དང། སྐྱེ་བ་གསུམ་དང། སྐྱེ་བ་བཅུ་དང། སྐྱེ་བ་ཉི་ཤུ་དང་སྐྱེ་བ་སུམ་ཅུ་དང། སྐྱེ་བ་བརྒྱའི་བར་དག་གིས་


[048-416b0] [416B] 
[048-416b1] ཐམས་ཅད་ཀྱང་ས་བརྒྱད་པ་དང། ས་བཅུ་པ་ལ་གནས་པ་ཤ་སྟག་སྟེ། འཕགས་པ་སྤྱན་རས་གཟིགས་དབང་ཕྱུག་དང་འཇམ་དཔལ་དང། དྲི་མེད་ཏོག་དང། ནོར་དཔལ་
[048-416b2] དང། གློག་གི་ཏོག་དང། དྲི་མེད་འོད་དང། ཙནྡན་དང། བདུད་རྩིའི་ཏོག་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་བདུན་བརྒྱ་དང། དགེ་བསྙེན་དང། དགེ་བསྙེན་མ་
[048-416b3] ཐམས་ཅད་ཀྱང་ལུང་བསྟན་པ་དང་ལྡན་པ། ཏིང་ངེ་འཛིན་ཐོབ་པ། འཇིག་རྟེན་གྱི་ཁམས་ཐ་དད་པ་ནས་འདུས་པ་ལྔ་སྟོང་དང་ལྷ་དང། ཀླུ་དང། གནོད་སྦྱིན་དང། དྲི་ཟ་ཐམས་ཅད་ཀྱང་
[048-416b4] སྔོན་གྱི་སངས་རྒྱས་ལ་བསྙེན་བཀུར་བྱས་པ། དེ་བཞིན་གཤེགས་པའི་ཆོ་འཕྲུལ་མཐོང་བ་བརྒྱ་སྟོང་དང། གནོད་སྦྱིན་མོ་ཆེན་མོ་ཐམས་ཅད་ཀྱང་བྱང་ཆུབ་སེམས་དཔའི་ཡེ་ཤེས་ཐོབ་པ་
[048-416b5] ལུང་བསྟན་པ་ཐོབ་པ། ཕྱིར་མི་ལྡོག་པ་དཔེ་མེད་མ་དང། དྲི་མེད་འོད་དང། འོད་ཅན་མ་དང། འཇིགས་བྱེད་མ་དང། དཔལ་ལྡན་མ་དང་འཕྲོག་མ་དང། དུང་ཅན་མ་ལ་སོགས་པ་
[048-416b6] གནོད་སྦྱིན་མོ་ཆེན་མོ་བརྒྱད་ཅུ་དང། བརྒྱ་བྱིན་དང། ཚངས་པ་དང། རྣམ་ཐོས་ཀྱི་བུ་དང། ཡུལ་འཁོར་སྲུང་དང། འཕགས་སྐྱེས་པོ་དང། མིག་མི་བཟང་དང། ནོར་བུ་བཟང་པོའི་བུ་
[048-416b7] དང། གང་པ་བཟང་པོ་ལ་སོགས་པ་འཇིག་རྟེན་སྐྱོང་བ་ཐམས་ཅད་ཀྱི་བར་དག་དང་ཐབས་ཅིག་ཏུ་བཞུགས་སོ། །དེ་ནས་དེ་དག་ཐམས་ཅད་ཀྱིས་དེ་བཞིན་གཤེགས་པ་སེངྒེའི་ཁྲི་ལ་


[048-417a0] [417A] 
[048-417a1] ༄༅། །བཞུགས་པར་རིག་ནས་རང་རང་གི་དགེ་བའི་རྩ་བ་དག་གིས་དེ་བཞིན་གཤེགས་པ་ལ་ལྷའི་རྒྱན་དང། ན་བཟའ་དང། མེ་ཏོག་དང། མེ་ཏོག་ཕྲེང་དང། སྤོས་
[048-417a2] དང། བྱུག་པ་དང། རོལ་མོའི་སྒྲ་རྣམས་ཀྱིས་མཆོད་པར་བྱས། རི་མོར་བྱས་སོ། །ཁ་ཅིག་གིས་ལན་འབུམ་ཕྲག་དུ་མར་བསྐོར་བ་བྱས་ཏེ་བསྟོད་དོ། །དེ་ནས་དེའི་ཚེ་བཅོམ་ལྡན་
[048-417a3] འདས་སེམས་ཅན་ཐམས་ཅད་ལ་དམིགས་པ་སྙིང་རྗེ་ཆེན་པོའི་ཤེས་པ་ལ་གནས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་།ཏིང་ངེ་འཛིན་དེའི་མཐུས་སྟོང་གསུམ་
[048-417a4] གྱི་སྟོང་ཆེན་པོའི་འཇིག་རྟེན་གྱི་ཁམས་འདི་འོད་ཀྱིས་སྣང་བར་གྱུར་ཅིང། གཟུགས་ཐམས་ཅད་སྣང་བས་ཁྱབ་པར་གྱུར་ནས་སེམས་ཅན་དམུས་ལོང་གང་ཡིན་པ་དེ་དག་གིས་ནི་
[048-417a5] མིག་གིས་གཟུགས་མཐོང་བར་གྱུར་ཏོ། །འོན་པ་རྣམས་ཀྱིས་ནི་རྣ་བས་སྒྲ་དག་ཐོས་པར་གྱུར་ཏོ། །ནད་ཀྱིས་བཏབ་པ་རྣམས་ནི་ནད་དག་དང་བྲལ་བར་གྱུར་ཏོ། །གོས་མེད་པ་
[048-417a6] རྣམས་ནི་གོས་དག་ཐོབ་པར་གྱུར་ཏོ། །སྨྱོན་པ་རྣམས་ནི་དྲན་པ་ཐོབ་པར་གྱུར་ཏོ། །ལུས་ཉམས་པ་དང་དབང་པོ་མ་ཚང་བ་རྣམས་ནི་ལུས་དང་དབང་པོ་ཡོངས་སུ་རྫོགས་པར་གྱུར་
[048-417a7] ཏོ༑ ༑དབུལ་པོ་རྣམས་ཀྱིས་ནི་ནོར་དག་ཐོབ་པར་གྱུར་ཏོ། །སེམས་ཅན་གང་དག་ནོར་དང། ཡོ་བྱད་དང། ལོངས་སྤྱོད་མེད་པ་དེ་དག་ནོར་དང། ཡོ་བྱད་དང། ལོངས་སྤྱོད་དག་དང་


[048-417b0] [417B] 
[048-417b1] །སེམས་ཅན་ཐམས་ཅད་ཀྱང་བདེ་བ་ཐམས་ཅད་དང་ལྡན་ཞིང་བསམ་པ་ཐམས་ཅད་ཡོངས་སུ་རྫོགས་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[048-417b2] ཀྱི་སེམས་ཅན་གང་ཡིན་པ་དེ་དག་ཐམས་ཅད་ལའང་བསྐུལ་ནས་ཐམས་ཅད་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་ཏེ་སེམས་ཅན་གང་དག་ལྷ་རྣམས་ཀྱི་ནང་དུ་
[048-417b3] སྐྱེས་པ་དེ་དག་ཐམས་ཅད་ཀྱིས་ནི་ལྷའི་བདེ་བ་ཡོངས་སུ་སྤངས་ནས་སངས་རྒྱས་རྗེས་སུ་དྲན་པར་བྱས་ཏེ་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་སོ། །སེམས་
[048-417b4] ཅན་གང་དག་མི་རྣམས་ཀྱི་ནང་དུ་སྐྱེས་པ་དེ་དག་གིས་ཀྱང་མིའི་བདེ་བ་ཡོངས་སུ་སྤངས་ནས་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་སོ། །སེམས་ཅན་གང་དག་
[048-417b5] ཀླུ་དང། གནོད་སྦྱིན་དང། སྲིན་པོ་དང། ཡི་དྭགས་དང། ཤ་ཟ་རྣམས་ཀྱི་ནང་དུ་སྐྱེས་པ་དེ་དག་གིས་ཀྱང་སངས་རྒྱས་རྗེས་སུ་དྲན་པ་སོ་སོར་ཐོབ་ནས་སེམས་ཅན་ཐམས་ཅད་ལ་
[048-417b6] བྱམས་པར་གནས་པ་དང། ལུས་དང་སེམས་བདེ་བར་གྱུར་ནས་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་སོ། །སེམས་ཅན་གང་དག་གཤིན་རྗེའི་འཇིག་རྟེན་
[048-417b7] རྣམས་སུ་མུན་པ་མུན་ནག་གི་ནང་དུ་སྐྱེས་པ་དེ་དག་ཀྱང་སངས་རྒྱས་ཀྱི་མཐུས་ཡུད་ཙམ་ཞིག་དྲན་པ་སོ་སོར་ཐོབ་ནས་གཅིག་གིས་གཅིག་ཀུན་ཏུ་ཤེས་པར་གྱུར་ཏེ། དེ་དག་མུན་པ་


[048-418a0] [418A] 
[048-418a1] ༄༅། །ཆེན་པོ་དེ་ནས་ཡོངས་སུ་ཐར་པར་གྱུར་ཏོ། །སེམས་ཅན་ཐམས་ཅད་གཅིག་ལ་གཅིག་བྱམས་པར་གནས་ཤིང་ཉེ་བའི་ཉོན་མོངས་པ་རྣམས་དང་བྲལ་
[048-418a2] བར་གྱུར་ཏོ། །དེ་ནས་དེའི་ཚེ་ས་ཆེན་པོ་འདི་རྣམ་པ་དྲུག་ཏུ་རབ་ཏུ་གཡོས་ཏེ་མཐོ་བ་དང། དམའ་བར་གྱུར་ཏོ། །དེ་ནས་འཁོར་འདུས་པ་དེར་འཇམ་དཔལ་གཞོན་ནུར་གྱུར་པ་
[048-418a3] འདུས་ཏེ་འདུག་པར་གྱུར་ནས་དེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ། བྱང་
[048-418a4] ཆུབ་སེམས་དཔའི་འདུས་པ་ཆེན་པོ་ཀུན་ཏུ་སྣང་ཞིང་འདུས་པ་ཆེན་པོའི་སྔ་ལྟས་ཀྱང་ཀུན་ཏུ་སྣང་ལ། རིགས་ཀྱི་བུ། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་མང་
[048-418a5] པོ་དག་ལུང་སྟོན་པའང་ཀུན་ཏུ་སྣང་ཞིང་ཆོས་ཀྱི་འབྲེལ་བའི་གཏམ་ཆེན་པོའི་སྔ་ལྟས་ཀྱང་ཀུན་ཏུ་སྣང་བ་ལས་ན། རིགས་ཀྱི་བུ། བྱང་ཆུབ་སེམས་དཔའ་བྱེ་བ་ཁྲག་ཁྲིག་
[048-418a6] འབུམ་ཕྲག་དུ་མ་དག་གི་རེ་བ་ཐམས་ཅད་ཡོངས་སུ་རྫོགས་པར་འགྱུར་ཞིང་ཡེ་ཤེས་ཆེན་པོའང་འཐོབ་པར་འགྱུར་གྱི། རིགས་ཀྱི་བུ། དེའི་ཕྱིར་ཁྱེད་ཀྱིས་སེམས་ཅན་ཐམས་
[048-418a7] ཅད་ལ་སྙིང་རྗེ་སྐྱེད་ལ། ཕན་པ་དང། བདེ་བ་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་དགོད་པར་བྱ་བའི་བར་གྱི་ཕྱིར་དེ་བཞིན་གཤེགས་པ་ལ་ཡོངས་སུ་ཞུས་


[048-418b0] [418B] 
[048-418b1] རིགས་ཀྱི་བུ། ཕྱི་མའི་དུས་ཕྱི་མའི་ཚེ་ན་སེམས་ཅན་སྡིག་པ་བྱེད་པ། དབུལ་བ། ཉམ་ཆུང་བ། ལུས་མདོག་ངན་པ། རྒ་བ་དང་ན་བས་ཡོངས་སུ་གཟིར་བ། ལོངས་སྤྱོད་ཆུང་བ་
[048-418b2] ལུས་ཡོངས་སུ་མ་བསྒོམས་པ། ཚེ་ཐུང་བ། བློ་ཆུང་བ། འདོད་ཆགས་དང། ཞེ་སྡང་དང། གཏི་མུག་གིས་ཡོངས་སུ་གཟིར་བ་དག་འབྱུང་བ་ཡོད་དེ། རིགས་ཀྱི་བུ། དེ་དག་གི་དོན་
[048-418b3] དུ་ཆོས་བསྟན་པར་བྱ་བའི་ཕྱིར་དེ་བཞིན་གཤེགས་པ་ལ་གསོལ་བ་ཐོབ་ཅིག་དང། རིགས་ཀྱི་བུ། དེའི་ཕྱིར་ཁྱོད་ཀྱིས་ཡུན་རིང་པོར་སེམས་ཅན་རྣམས་ཀྱི་དོན་དང། ཕན་པ་དང། བདེ་
[048-418b4] བ་དང། ནད་ཐམས་ཅད་རབ་ཏུ་ཞི་བར་བྱ་བ་དང། སྡིག་པ་ཐམས་ཅད་བཟློག་པར་བྱ་བ་དང། སྡིག་པ་ཐམས་ཅད་རབ་ཏུ་ཞི་བར་བྱ་བ་དང། རེ་བ་ཐམས་ཅད་ཡོངས་སུ་རྫོགས་པར་
[048-418b5] བྱ་བ་དང། བླ་ན་མེད་པའི་ཡོངས་སུ་མྱ་ངན་ལས་འདའ་བ་དག་བྱས་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་
[048-418b6] གིས་ཕྱོགས་བཅུར་རྣམ་པར་བལྟས་ཏེ། དེ་བཞིན་གཤེགས་པ་བྱེ་བ་ཕྲག་གངྒཱའི་ཀླུང་གི་བྱེ་མ་སྙེད་དག་ཡིད་ལ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་
[048-418b7] བཏུད་དེ་ལན་གསུམ་བསྐོར་བ་བྱས་ནས་ཡན་ལག་ལྔས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སླད་མའི་དུས་སླད་མའི་ཚེ་ན་སེམས་


[048-419a0] [419A] 
[048-419a1] ༄༅། །ཅན་རྒ་བ་དང། ན་བ་དང། འཆི་བ་དང། མྱ་ངན་གྱིས་ནོན་པར་གྱུར་པ། དུས་མ་ལགས་པར་འགུམ་པས་ཡོངས་སུ་གཟིར་བ་ཉམ་ཆུང་བ། མདོག་
[048-419a2] ངན་པ། ཚེ་ཐུང་བ། ལོངས་སྤྱོད་ཆུང་བ། ལུས་ཡོངས་སུ་མ་བསྒོམས་པ་དག་འབྱུང་བ་མཆིས་ཏེ། དེ་དག་ནི། སེར་སྣ་དང། འཆལ་བའི་ཚུལ་ཁྲིམས་ཀྱི་སེམས་ཀྱིས་གཅིག་ལ་
[048-419a3] གཅིག་འགུམ་པར་འགྱུར་ལ། གཅིག་གིས་གཅིག་གི་ནོར་དང། ལོངས་སྤྱོད་དང། དབང་ཕྱུག་དག་འཕྲོག་པར་འགྱུར་ཞིང། གད་མོ་དང། འཇོ་སྒེག་དང། བྲོ་གར་དང་
[048-419a4] རྩེད་མོ་དག་གིས་མངོན་པར་རྩེ་བ་དང། མི་རྟག་པ་ལ་རྟག་པར་འདུ་ཤེས་པ་དང། མི་སྡུག་པ་ལ་སྡུག་པར་འདུ་ཤེས་པར་བགྱིད་ལགས་སོ། །དེ་ཅིའི་སླད་དུ་ཞེ་ན། དེ་དག་
[048-419a5] རྒྱུ་དེ་དང། གཞི་དེས་སེམས་ཅན་རྣམས་ལ་མི་དགེ་བ་རྣམ་པ་སྣ་ཚོགས་དག་གིས་གཙེས་ནས་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་
[048-419a6] རྟེན་དག་ཏུའང་སྐྱེ་བར་འགྱུར་ལགས་པས། བཅོམ་ལྡན་འདས། དེའི་སླད་དུ་བདག་དེ་དག་གི་དོན་དང། སྨན་པ་དང། བདེ་བ་དང། རེ་བ་ཐམས་ཅད་ཡོངས་སུ་རྫོགས་པར་
[048-419a7] བགྱི་བ་དང། དེ་བཞིན་གཤེགས་པའི་ཡེ་ཤེས་ཐོབ་པར་བགྱི་བ་དང་སངས་རྒྱས་ཀྱི་ཞིང་དུ་སྐྱེ་བར་བགྱི་བ་དང། སྡིག་པ་ཐམས་ཅད་བཟློག་པར་བགྱི་བའི་སླད་དུ་དེ་བཞིན་


[048-419b0] [419B] 
[048-419b1] བཅོམ་ལྡན་འདས་དེ་བཞིན་གཤེགས་པ་ལ་ནི་མི་མཁྱེན་པ་དང། མ་རྟོགས་པ་དང། མ་གཟིགས་པ་དང། མ་གསན་པ་
[048-419b2] དང། རྣམ་པར་མི་མཁྱེན་པ་ཅིའང་མི་མངའ་བས་ཆོས་ཀྱི་འབེལ་བའི་གཏམ་ཉན་པར་འཚལ་བ་དང། སྔོན་གྱི་སངས་རྒྱས་ལ་བསྙེན་བཀུར་བགྱིས་པ་དང། ཤེས་རབ་དང་ལྡན་
[048-419b3] པའི་རང་བཞིན་ཅན་གྱི་བྱང་ཆུབ་སེམས་དཔའ་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་
[048-419b4] མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོ་མང་པོ་ལྷགས་པ་འདི་དག་རེ་བ་མ་མཆིས་པར་གྱུར་ཅིང། སླར་མཆི་བར་མི་འགྱུར་བར་བཅོམ་ལྡན་འདས་
[048-419b5] བཤད་དུ་གསོལ། བདེ་བར་གཤེགས་པ། བཤད་དུ་གསོལ། དེ་ནས་ཐམས་ཅད་དང་ལྡན་པའི་འཁོར་ཇི་ལྟར་ལྷགས་པ་དེ་དག་གིས་ཀྱང་ཡན་ལག་ལྔས་ཕྱག་བྱས་ཏེ་ཚིག་མཐུན་
[048-419b6] པར་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་པར་བཤད་དུ་གསོལ། བདེ་བར་གཤེགས་པ། ལེགས་པར་བཤད་དུ་གསོལ། དེ་ནས་བཅོམ་ལྡན་འདས་ཀྱིས་ལན་
[048-419b7] གཉིས་ལན་གསུམ་དུ་གསོལ་བ་བཏབ་པར་ཐུགས་སུ་ཆུད་ནས་ཕྱོགས་བཅུར་རྣམ་པར་གཟིགས་ཏེ། སྙན་ཅིང་འཇེབས་ལ་ཡིད་དུ་འོང་བའི་གསུང་དབྱངས་ཀྱིས་བྱང་ཆུབ་སེམས་


[048-420a0] [420A] 
[048-420a1] ༄༅། །དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་བཞིན་གཤེགས་པ་ཐམས་ཅད་
[048-420a2] ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་བའི་ཏིང་ངེ་འཛིན་ཡོད་དེ་ངས་སྔོན་དང་པོ་སེམས་བསྐྱེད་པ་ནས་བཟུང་སྟེ་
[048-420a3] དེ་བཞིན་གཤེགས་པ་མེ་ཏོག་སྣང་བ་ཀུན་ཏུ་སྟོན་པ་ཞེས་བྱ་བའི་སྤྱན་སྔར་དེ་ཐོས་སོ། །རིགས་ཀྱི་བུ། ཏིང་ངེ་འཛིན་དེའི་མིང་ཐོས་མ་ཐག་ཏུ་སེམས་ཅན་བྱེ་བ་ཕྲག་དགུ་བཅུས་དེ་
[048-420a4] བཞིན་གཤེགས་པའི་ཡེ་ཤེས་ཐོབ་པར་གྱུར་ནས་ཐམས་ཅད་ཀྱང་དེ་བཞིན་གཤེགས་པས་སངས་རྒྱས་ཀྱི་ཞིང་ཐ་དད་པ་དག་ཏུ་ལུང་བསྟན་ཏེ། ངས་ཀྱང་ལུང་བསྟན་པ་ཐོབ་བོ། །
[048-420a5] རིགས་ཀྱི་བུ། ངས་དེ་བཞིན་གཤེགས་པའི་ལྷའི་མཁྱེན་པས་སྔོན་དེ་བཞིན་གཤེགས་པ་སུམ་ཁྲིས་སེམས་ཅན་ཐམས་ཅད་ཀྱི་དོན་དུ་ཆོས་ཀྱི་རྣམ་གྲངས་འདི་བཤད་དེ། ཐམས་
[048-420a6] ཅད་དུའང་དེ་བཞིན་གཤེགས་པ་ལ་གསོལ་བ་འདེབས་པ་ནི་འཕགས་པ་སྤྱན་རས་གཟིགས་དབང་ཕྱུག་ཁྱོད་ཉིད་དང། འཇམ་དཔལ་གཞོན་ནུར་གྱུར་པ་ཡིན་ལ། བྱང་ཆུབ་སེམས་
[048-420a7] དཔའ་སེམས་དཔའ་ཆེན་པོའི་འཁོར་རྣམས་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་འཁོར་ཇི་ལྟར་ལྷགས་པ་འདི་དག་གིས་ཀྱང་ཐོས་ནས་རི་


[048-420b0] [420B] 
[048-420b1] མཆོད་པ་དག་བྱས་ཏེ། དེའི་འོག་ཏུ་སེམས་ཅན་བྱེ་བ་ཁྲག་ཁྲིག་འབུམ་ཕྲག་དུ་མ་ངག་གིས་ལུང་བསྟན་པ་ཐོབ་ཅིང་བྱང་ཆུབ་སེམས་དཔའི་ཏིང་ངེ་འཛིན་དག་ཐོབ་པར་གྱུར་
[048-420b2] ནས་འདོད་པ་ཐམས་ཅད་དུ་འགྲོ་བ་དང། རེ་བ་ཐམས་ཅད་གྲུབ་པ་དང། ནད་རྣམས་དང་བྲལ་བར་ཡང་གྱུར་ལ། དགེ་བའི་རྩ་བ་རྣམས་ཡོངས་སུ་སྨིན་པ་དང། སྒྲིབ་པ་ཐམས་ཅད་
[048-420b3] སྤངས་པ་དང། གཟུགས་བཟང་ཞིང་མཛེས་ལ་བལྟ་ན་སྡུག་པ་དང་ནོར་དང། འབྲུ་དང། མཛོད་དང། བང་བ་རྣམས་འབྱོར་བ་དང་རྒྱལ་པོ་དང། རྒྱལ་བུ་དང། བློན་པོ་རྣམས་
[048-420b4] ཀྱིས་མངོན་པར་བསྟོད་པར་འོས་པ་དང། སེམས་ཅན་ཐམས་ཅད་ཀྱིས་ཕྱག་བྱ་བར་འོས་པ་དང། དྲན་པ་དང་ལྡན་པ་དང། ཤེས་རབ་དང་ལྡན་པ་དང། སངས་རྒྱས་དང། ཆོས་
[048-420b5] དང། དགེ་འདུན་ལ་དད་པ་མི་ཕྱེད་པ་དང་ལྡན་པ་དང། རྫུ་འཕྲུལ་དང་ལྡན་པ་དང། ཚེ་དང། ཁ་དོག་དང། གཟི་བརྗིད་དང་མཐུ་སྟོབས་དང་ལྡན་ཞིང་རྣམ་པ་ཐམས་ཅད་ཀྱི་
[048-420b6] མཆོག་དང་ལྡན་པར་གྱུར་ཏེ། ནམ་ཡང་སྡུག་པ་དང་བྲལ་བར་མ་གྱུར་ཅིང། སྡུག་པའི་སྡུག་བསྔལ་མེད་པར་གྱུར་པ་དེ་དྲན་ཏེ། རིགས་ཀྱི་བུ། དེ་ལྟར་ན། རིགས་ཀྱི་བུའམ། རིགས་ཀྱི་
[048-420b7] བུ་མོ་དག་ཆོས་སྨྲ་བ་དེ་ལ་མཆོག་ཏུ་གུས་པའི་སེམས་བསྐྱེད་དེ་ཆོས་ཀྱི་རྣམ་གྲངས་འདི་ལ་ཡན་ལག་ལྔས་ཕྱག་བྱས་ཤིང། མེ་ཏོག་དང། བདུག་སྤོས་དང། མེ་ཏོག་ཕྲེང་དང་


[048-421a0] [421A] 
[048-421a1] ༄༅། །བྱུག་པ་དང། གདུགས་དང། རྒྱལ་མཚན་དང། བ་དན་དག་གིས་ལེགས་པར་བརྒྱན་ནས་སངས་རྒྱས་ལ་ཕྱག་འཚལ་ལོ། །ཞེས་བརྗོད་ཅིང་ཕྱག་འཚལ་
[048-421a2] བར་བྱེད་པ་དང། ལགས་སོ། །ཞེས་བྱ་བ་སྦྱིན་པར་བྱེད་པ་དང་འཛིན་པ་དང། འཆང་བ་དང། ཀློག་པ་དང། ཡི་གེར་འབྲིར་འཇུག་པ་དེ་དག་ནི་ཡོན་ཏན་མང་པོ་དང་ལྡན་པར་
[048-421a3] འགྱུར་རོ། །དེ་དག་ནི་ཚེ་འདི་ཉིད་ལའང་ཡོན་ཏན་མང་པོ་དང་ལྡན་པར་འགྱུར་ཏེ། གཟུགས་བཟང་ཞིང་མཛེས་ལ་བལྟ་ན་སྡུག་པ་དང། ནད་རྣམས་དང་བྲལ་བ་དང། ཚེ་རིང་བ་དང་
[048-421a4] བློ་བརྟན་པ་དང། དྲན་པ་དང་ལྡན་པ་དང། བརྟན་པ་དང་ལྡན་པ་དང། རྒྱལ་པོ་ཐམས་ཅད་དང། རྒྱལ་པོའི་བཙུན་མོ་ཐམས་ཅད་དང། རྒྱལ་བུ་ཐམས་ཅད་དང། བློན་པོ་ཐམས་
[048-421a5] ཅད་དང། དགྲ་ཐམས་ཅད་དང། སེམས་ཅན་གྱིས་མངོན་པར་བསྟོད་པར་འོས་པ་དང། ཕྱག་བྱ་བར་འོས་པ་དང། བསྙེན་བཀུར་བྱ་བར་འོས་པར་འགྱུར་རོ། །ནོར་དང་ཡོ་བྱད་མང་
[048-421a6] པོར་ཡང་འགྱུར་རོ། །དེ་དག་གི་ཁ་ནས་ཙནྡན་གྱི་དྲིའི་ངད་འབྱུང་བར་ཡང་འགྱུར་རོ། །མིག་ཨུཏྤ་ལ་སྔོན་པོའི་འདབ་མ་འདྲ་བར་ཡང་འགྱུར་རོ། །དེ་དག་གིས་ཉིན་མཚན་དུ་སངས་
[048-421a7] རྒྱས་དང་བྱང་ཆུབ་སེམས་དཔའ་དག་མཐོང་བར་ཡང་འགྱུར་རོ་།མཚམས་མེད་པ་ལ་སོགས་པའི་སྒྲིབ་པ་ཐམས་ཅད་ཟད་པར་ཡང་འགྱུར་རོ། །དེ་དག་ལ་ལྷ་རྣམས་སྲུང་བར་ཡང་


[048-421b0] [421B] 
[048-421b1] །དེ་དག་འཆི་བའི་དུས་ན་སངས་རྒྱས་དང་བྱང་ཆུབ་སེམས་དཔའ་དག་མཐོང་བར་ཡང་འགྱུར་རོ། །ཕྲག་དོག་མེད་པ་དང། སེམས་རྣམ་པར་གཡེང་བ་མེད་པར་འཆི་བའི་དུས་བྱེད་
[048-421b2] པར་ཡང་འགྱུར་རོ། །ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བའི་བར་དུ་འགྱུར་རོ། །རིགས་ཀྱི་བུ། གང་དག་ཆོས་ཀྱི་རྣམ་གྲངས་འདི་འཛིན་པ་དང། བསྙེན་བཀུར་
[048-421b3] བྱས་ཏེ་ཡི་གེར་འབྲི་བ་དང། ཡི་གེར་འབྲིར་འཇུག་པ་དང། ཀློག་པ་དང། མཆོད་པར་བྱེད་པ་དང། འཆང་བ་དང། མིང་ཙམ་ཐོས་པར་འགྱུར་བ་དེ་དག་ནི་ངས་མངོན་སུམ་དུ་ལུང་
[048-421b4] བསྟན་པས་ལུང་བསྟན་པ་ཡིན་ཏེ། དེ་དག་གིས་ང་མཐོང་ཞིང་བསྙེན་བཀུར་བྱས། རི་མོར་བྱས། མཆོད་པ་བྱས་པའང་ཡིན་པས། དེ་དག་གིས་ནི་སངས་རྒྱས་ཀྱི་བྱང་ཆུབ་ལ་ཐེ་ཚོམ་
[048-421b5] བསྐྱེད་པར་མི་བྱའོ། །གང་དག་གི་རྣ་ལམ་དུ་གྲག་པར་གྱུར་པ་དེ་དག་ཀྱང་བྱང་ཆུབ་སེམས་དཔའ་ཡིན་པར་ཡིད་ལ་བྱས་ལ་བསྙེན་བཀུར་བྱའོ། །དེའི་སྔོན་གྱི་ལས་ཀྱི་རྣམ་པར་སྨིན་
[048-421b6] པས་གཟུགས་མི་མཛེས་པ་དང། ལོངས་སྤྱོད་མེད་པ་དང། བློ་མེད་པ་དང། སྲེད་པ་ཆེ་བ་དང། སྡུག་པ་དང་བྲལ་བ་དང། རྒྱལ་སྲིད་འཁྲུགས་པར་གྱུར་པ་གང་ཡིན་པ་དེ་དག་དང། ཀླད་
[048-421b7] པ་ན་བ་གང་ཡིན་པ་དང། ཟན་ཆད་པ་གང་ཡིན་པ་དང། གོས་ངན་པར་གྱུར་པ་གང་ཡིན་པ་དང། ལུས་དང་སེམས་ལ་གནོད་པ་གང་ཡིན་པ་དང། རེག་ན་མི་བདེ་བའི་མལ་བཅས་


[048-422a0] [422A] 
[048-422a1] ༄༅། །པ་གང་ཡིན་པ་དང། སྤྱོ་བ་གང་ཡིན་པའི་ལས་ཀྱི་སྒྲིབ་པ་དེ་དག་ཐམས་ཅད་ཀྱང་ཏིང་ངེ་འཛིན་འདི་ཐོས་པའི་མཐུས་ཡོངས་སུ་ཟད་པར་འགྱུར་རོ། །དེས་
[048-422a2] ཀྱང་འདི་ལྟར་སེམས་བསྐྱེད་པར་བྱ་སྟེ། བདག་གིས་སྔོན་འཁོར་བ་ན་འཁོར་བའི་ཚེ་སེམས་ཅན་རྣམས་ལ་སྡིག་པ་མེ་དགེ་བ་རྣམ་པ་སྣ་ཚོགས་བསགས་པ་དེ་དག་སོ་སོར་
[048-422a3] བཤགས་པར་བྱའོ། །བསལ་བར་བྱའོ། །མི་བཅབ་པར་བྱའོ། །སངས་རྒྱས་དང། ཆོས་དང། དགེ་འདུན་ལ་དད་པ་མི་ཕྱེད་པ་དང་ལྡན་པའི་སེམས་བསྐྱེད་པར་བྱ་སྟེ། རིགས་ཀྱི་
[048-422a4] བུའམ་རིགས་ཀྱི་བུ་མོ་དེའི་ལོངས་སྤྱོད་ཀྱི་འབྲས་བུ་མེད་པར་འགྱུར་བའི་ལས་ཀྱི་སྒྲིབ་པ་དང། སངས་རྒྱས་དང། ཆོས་དང། དགེ་འདུན་དང། ཉན་ཐོས་དང། རང་སངས་རྒྱས་
[048-422a5] དག་དང། ཕ་མ་དག་ལ་སྡིག་པའི་ལས་བྱས་ཤིང་བསགས་པར་གྱུར་པ་གང་ཡིན་པ་དེ་དག་ཐམས་ཅད་ཡོངས་སུ་ཟད་པར་འགྱུར་ཞིང་དབང་ཕྱུག་ཆེན་པོ་དག་ཀྱང་ཡང་དག་པར་
[048-422a6] འགྲུབ་པར་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་དེའི་སེམས་ཅན་དམྱལ་བའི་སྡུག་བསྔལ་མྱོང་བར་འགྱུར་བའི་ལས་ཀྱི་སྒྲིབ་པ་དང། སྡུག་པ་དང་བྲལ་བར་འགྱུར་བ་དང་
[048-422a7] དམུས་ལོང་དུ་འགྱུར་བ་དང། བུད་མེད་ཀྱི་དངོས་པོར་འགྱུར་བ་དང་མཚན་གཉིས་པར་འགྱུར་བ་དང། ཕྲག་དོག་དང། ང་རྒྱལ་དང་ཁྲོ་བའི་དབང་གིས་གཤིན་རྗེའི་འཇིག་རྟེན་


[048-422b0] [422B] 
[048-422b1] ཡི་དྭགས་དང། དུད་འགྲོའི་སྐྱེ་གནས་སུ་འགྱུར་བ་གང་ཡིན་པ་དེ་དག་ཐམས་ཅད་ཀྱང་ཡོངས་སུ་ཟད་པར་འགྱུར་ཏེ། རིགས་ཀྱི་བུ། དེ་ལྟར་ན། ཏིང་ངེ་འཛིན་འདི་ནི་ཡོན་ཏན་ཐམས་
[048-422b2] ཅད་ཀྱི་འབྱུང་གནས་ཡིན་ནོ། །རིགས་ཀྱི་བུ། ཆོས་ཀྱི་རྣམ་གྲངས་འདི་ཡུན་རིང་དུ་གནས་པར་བྱེད་པ་དང། རིགས་ཀྱི་བུ་དང། རིགས་ཀྱི་བུ་མོ་དེ་དག་ལ་སྲུང་བ་དང། སྐྱོབ་པ་དང། སྦེད་
[048-422b3] བར་བྱེད་པ་དང། དེ་དག་ཐམས་ཅད་ཀྱི་ཡོན་ཏན་དང། རེ་བ་ཐམས་ཅད་ཡོངས་སུ་རྫོགས་པར་ལོངས་སྤྱོད་པ་དང། དབང་ཕྱུག་དང་བདེ་བ་ཆེན་པོར་བྱེད་པ་དང། བསམ་པ་དང་འདོད་
[048-422b4] པ་ཐམས་ཅད་ཡང་དག་པར་འགྲུབ་པར་བྱེད་པ་དང། ལས་ཐམས་ཅད་ཟད་པར་བྱེད་པ་དང། དུས་མ་ཡིན་པར་འཆི་བ་དང། རྨི་ལམ་ངན་པ་ཐམས་ཅད་རབ་ཏུ་ཞི་བར་བྱེད་པ་དང་
[048-422b5] གཡུལ་ཐམས་ཅད་ལས་རྒྱལ་བར་བྱེད་པ་དང། ཚེ་དང། མདོག་དང་སྟོབས་དང། བརྩོན་འགྲུས་དང། མཐུ་ཆེ་བར་བྱེད་པ་དང། གནོད་སྦྱིན་དང། འབྱུང་པོ་དང། མི་དང། མི་མ་ཡིན་
[048-422b6] པ་ཐམས་ཅད་དབང་དུ་བྱེད་པ་དང། རིམས་དང། དུག་དང། མེ་དང་ཆུ་ཐམས་ཅད་རབ་ཏུ་ཞི་བར་བྱེད་པ་དང། ལུང་བསྟན་པའི་བར་དག་ཐོབ་པར་བྱེད་པའི་གཟུངས་ཀྱི་གསང་
[048-422b7] སྔགས་ཀྱི་གཞི་དག་ཡོད་དེ། དེ་དག་མཉན་ཅིང་བཟུང་སྟེ་བསྙེན་བཀུར་བྱེད་པ་དང། ཀློག་པ་དང། ཡི་གེར་འབྲི་བ་དང། ཡི་གེར་འབྲིར་འཇུག་པའི་རིགས་ཀྱི་བུ་དང། རིགས་ཀྱི་བུ་


[048-423a0] [423A] 
[048-423a1] ༄༅། །མོ་དག་ནི་ཡོན་ཏན་དེ་དག་ཐམས་ཅད་འཐོབ་པར་འགྱུར་རོ་།དེ་ནས་དེའི་ཚེ་ས་ཆེན་པོ་འདི་རྣམ་པ་དྲུག་ཏུ་རབ་ཏུ་གཡོས་པ་དང། ཇི་ལྟར་ལྷགས་པའི་
[048-423a2] འཁོར་དེ་དག་གིས་ཀྱང་དེ་བཞིན་གཤེགས་པའི་སྐུ་ལ་མེ་ཏོག་དང་བདུག་སྤོས་དང། སྤོས་དང། མེ་ཏོག་ཕྲེང་དང། ཕྱེ་མ་དང། བྱུག་པ་དང། རས་བཅོས་བུ་ཟུང་དག་
[048-423a3] གསོལ་ཏེ། ལེགས་སོ་ཞེས་བྱ་བ་གསོལ་ནས་བཅོམ་ལྡན་འདས། ལེགས་སོ་།ལེགས་སོ། །གཟུངས་ཀྱི་གསང་སྔགས་ཀྱི་གཞི་དེ་དག་གང་ལགས་བཅོམ་ལྡན་འདས་ཀྱིས་
[048-423a4] བཀའ་སྩལ་པ། ན་མཿ་སརྦ་ཏ་ཐཱ་ག་ཏཱ་ནཱཾ། ཏདྱ་ཐཱ་བུདྡྷེ། སུ་བུདྡྷེ། བུདྡྷ་མ་ཏེ། ལོ་ཀ་བི་ལོ་ཀེ་ལོ་ཨ་ཏི་ཀྲཱནྟེ་སཏ་ཨ་བ་ལོ་ཀེ་ནི། སརྦ་ཏ་ཐཱ་ག་ཏ་ཨ་དྷིཥཱ་ཏེ། སརྦ་ཨ་ཤ་པ་
[048-423a5] རི་པཱུ་ར་ཎི། དཡུ་ཏི་ནདྷ་རེ། ན་ར་དེ་བ་པཱུ་ཛི་ཏེ་ཏ་ཐཱ་ག་ཏ་ཛྙཱ་ན་ད་དེ། ཏ་ཐཱ་ག་ཏ་ཨ་དྷིཥྵཱ་ནེ་ན། སརྦ་ལོ་ཀ་མ་སུ་ཁཱ་བྷ་བ་ཏུ། བཱུརྦ་ཀྵརྨ་ཀྵ་པ་ཡ་ཏུ། རཀྵ་བྷ་བ་ཏུ། སརྦ་ཡེ་བྷྱ་ཏ་ཐཱ་ག་ཏ་
[048-423a6] ཨ་དཧི་ཤཱ་ནེ་ན་སཱཧཱ། ཀྱེ་རིགས་ཀྱི་བུ་དག་གཟུངས་ཀྱི་གསང་སྔགས་ཀྱི་གཞི་འདི་དག་ནི། དེ་བཞིན་གཤེགས་པ་སུམ་ཁྲིས་གསུངས་ཤིང་བྱིན་གྱིས་བརླབས་པ་ཡིན་ནོ། །ངས་
[048-423a7] ཀྱང་ད་ལྟར་སེམས་ཅན་ཐམས་ཅད་ཀྱི་དོན་དང། ཕན་པ་དང། བདེ་བ་དང། སྲུང་བ་དང། སྐྱོབ་པ་དང། སྦ་བ་དང། ནད་ཐམས་ཅད་རབ་ཏུ་ཞི་བར་བྱ་བ་དང། སངས་རྒྱས་ཀྱི་


[048-423b0] [423B] 
[048-423b1] གྲོགས་པོ་དག་།གང་ལ་ལ་ཞིག་འདི་སྙམ་དུ་བདག་གིས་ཇི་ལྟར་ན། དེ་བཞིན་གཤེགས་པས་གསུངས་པའི་ཡོན་ཏན་དེ་དག་ཐམས་ཅད་
[048-423b2] འཐོབ་པར་འགྱུར་སྙམ་དུ་སེམས་པ་དེས་ནང་པར་སྔར་ལངས་ཏེ་སེམས་ཅན་ཐམས་ཅད་ལ་སྙིང་བརྩེ་བའི་སེམས་དང། སྙིང་རྗེའི་སེམས་དང། བྱམས་པའི་སེམས་དང། ཕྲག་དོག་
[048-423b3] དང། ང་རྒྱལ་དང། འཆབ་པ་དང། ཁྲོ་བ་ཡོངས་སུ་སྤངས་པའི་སེམས་དང། རྩེ་གཅིག་པའི་སེམས་ཀྱིས་སངས་རྒྱས་དང་བྱང་ཆུབ་སེམས་དཔའ་རྣམས་ལ་མཆོད་པ་ཤིན་ཏུ་རྒྱ་ཆེར་
[048-423b4] བྱས་ལ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕྱག་བྱས་ཏེ་གང་འདོད་པ་ཡིད་ལ་བྱས་ནས་མེ་ཏོག་ལ་བཟླས་བརྗོད་ལན་བརྒྱ་རྩ་བརྒྱད་བྱ་ཞིང། དེ་བཞིན་གཤེགས་པ་ལ་
[048-423b5] རེ་རེ་ནས་དབུལ་བར་བྱའོ། །དེས་ན་དེའི་རེ་བ་ཐམས་ཅད་ཡང་དག་པར་འགྲུབ་པར་འགྱུར་རོ། །རྨི་ལམ་ན་དེ་བཞིན་གཤེགས་པ་མཐོང་བར་ཡང་འགྱུར་རོ། །དམ་པ་གང་འདོད་པ་དེ་ཐོབ་
[048-423b6] པར་ཡང་འགྱུར་རོ། །འཆི་བའི་ཚེ་ན་དེ་བཞིན་གཤེགས་པ་མཐོང་བར་ཡང་འགྱུར་རོ། །ཤི་འཕོས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཚེ་དང། སྟོབས་དང་
[048-423b7] མདོག་དང། བརྩོན་འགྲུས་དང་ལྡན་པར་ཡང་འགྱུར་རོ། །དགྲ་ཐམས་ཅད་ཀྱང་དེའི་དབང་དུ་འགྱུར་རོ། །གཟུངས་འདི་བཤད་པ་ན་སྲོག་ཆགས་དྲུག་ཁྲི་མི་སྐྱེ་བའི་ཆོས་ལ་བཟོད་པ་ཐོབ་


[048-424a0] [424A] 
[048-424a1] ༄༅། །པར་གྱུར་ནས་དེ་དག་ཐམས་ཅད་ལས་ཀྱི་སྒྲིབ་པ་ཐམས་ཅད་ལས་རྣམ་པར་གྲོལ་ཞིང་བསམ་པ་ཐམས་ཅད་ཡོངས་སུ་རྫོགས་པར་གྱུར་ཏོ། །དེ་ནས་བྱང་ཆུབ་སེམས་
[048-424a2] དཔའ་སེམས་དཔའ་ཆེན་པོ་ལག་ན་རྡོ་རྗེས་ཕྱོགས་བཅུར་རྣམ་པར་བལྟས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་རྣམས་ཀྱི་
[048-424a3] དམ་འཆའ་བ་མི་འཇིགས་པའི་གཟི་བརྗིད་ཅེས་བགྱི་བའི་གཟུངས་མཆིས་ཏེ། བདག་གིས་དེ་བཞིན་གཤེགས་པ་འཇིགས་མེད་བཀོད་པ་གཟི་བརྗིད་རྒྱལ་པོའི་སྤྱན་སྔར་དེ་བཟུང་
[048-424a4] ལགས་སོ། །བཟུང་ནས་ཀྱང་སེམས་ཅན་ཐམས་ཅད་ལ་བཤད་ལགས་སོ་།བཅོམ་ལྡན་འདས། དེང་སླན་ཆད་བདག་གིས་མངོན་འཚལ་ཏེ། གང་གི་རྣ་ལམ་དུ་གཟུངས་དེ་གྲགས་
[048-424a5] པར་གྱུར་ཏམ། གློ་བུར་ཆུད་པར་གྱུར་པ་དེའི་ལུས་ཉམ་ང་བའམ་ཉོན་མོངས་པ་སྣ་ཚོགས་སམ། བྲོ་ནད་དམ། རིམས་སམ། ལུས་བྲོ་འཚལ་བའམ། སེམས་གདུང་བའམ། དུས་མ་
[048-424a6] ལགས་པར་འགྲུམ་པའམ། ཆབ་ཀྱིས་འཇིགས་པའམ། མཚོན་གྱིས་འཇིགས་པའམ། དུག་གིས་འཇིགས་པའམ། དུག་སྦྱར་མས་འཇིགས་པའམ། མཁའ་འགྲོ་མ་དང། འབྱུང་
[048-424a7] པོའི་འཇིགས་པའམ། གནོད་སྦྱིན་ནམ། དགྲ་རྣམས་སམ། མི་དང། མི་མ་ལགས་པ་དག་གིས་མཐོ་འཚམ་པའམ། རྣམ་པར་གཙེ་བའམ། གནོད་པ་བགྱིད་པར་འགྱུར་བ་དེ་ནི་


[048-424b0] [424B] 
[048-424b1] །དེའི་སླད་དུ་བཅོམ་ལྡན་འདས་ཀྱིས་བདག་ལ་རྗེས་སུ་གནང་བ་སྩོལ་ཅིག་བདག་གིས་ཆོས་སྨྲ་བ་དང་ཆོས་ཉན་པ་དེ་དག་གི་དོན་དུ་ཉན་པ་རྣམས་དང་
[048-424b2] རི་མོར་བགྱིད་པ་རྣམས་དང། མཆོད་པར་བགྱིད་པ་རྣམས་དང། འཛིན་པར་བགྱིད་པ་རྣམས་ཀྱི་རེ་བ་ཐམས་ཅད་ཡོངས་སུ་རྫོགས་པར་བགྱིད་པ། བྱང་ཆུབ་སེམས་དཔའ་རྣམས་ཀྱི་དམ་
[048-424b3] བཅའ་བའི་ཕྱག་རྒྱ་དག་སྩལ་བར་བགྱིའོ། །ན་མཿ་སརྦ་ཏ་ཐཱ་ག་ཏཱ་ནཱཾ། སརྦ་བེ་དཧི་སཏ་ནཱཾ། ཨ་རི་ཧ་ཧཱ་ན། ཏད་ཐཱ་ཨོཾ་བཛྲ་དྷ་ར། བཛྲ་ཀཱ་ཡཾ། བཛྲ་བ་ལ། བཛྲ་ཏེ་ཛ་ཧཱུཾ་ཧཱུཾ། བཛྲ་པཱ་ཎི། ཏ་ཐཱ་
[048-424b4] ག་ཏ་ཨཱ་ཛྙཱ་པ་ལཱ་ཡ། སྨ་ར་པྲ་ཏི་ཛྙཱཾ། སརྦ་བྱ་དཧི་ན་སརྦ་པཱ་པཾ་ནཱ་ཤ་ཡ། དེ་ཧི་མེ། ཡི་ཐེ་བ་སི་ཏཾ་ཕ་ར་མ། ཡན་ཡ་མེ་བ་ཨ་བཧི་པྲཱ་ཡན་ཙ་མི་ཏནྟ་མེ་བ་ས་མྲཾ་དྷྱ་ཏུ། ཧེ་ཧེ། ཏུ་རུ་ཏུ་རུ། ཨཱ་གཙྪ་
[048-424b5] ཨཱ་གཙྩ། མ་བི་ལམྦ་ད་རི་ཤ་ཡ། བཛྲ་ཀཱ་ཡ། ད་རི་ཤ་ཡ། བཛྲ་ཀྲཱ་ཡཾ། བུདྡྷ་ཨ་དཧི་ཤཤཱ་ནེ་ན་སཱཧཱ། གཟུངས་འདི་བརྗོད་པ་ན་ས་ཆེན་པོ་མཐོ་བ་དང་དམའ་བར་གྱུར་ཏོ། །གནོད་སྦྱིན་དང་སྲིན་པོ་
[048-424b6] ཐམས་ཅད་ཀྱང་རབ་ཏུ་དངངས་སོ། །ལྷ་ཐམས་ཅད་དང། མི་དང་མི་མ་ཡིན་པའི་བར་དག་ཀྱང་ངོ་མཚར་དུ་གྱུར་ནས་སེམས་ཅན་ཆེན་པོ་རབ་ཏུ་གྲུབ་པར་བྱེད་པའི་གཟུངས་ཀྱི་གསང་སྔགས་
[048-424b7] ཀྱི་གཞི་འདི་དག་བཤད་པ་ནི་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །


[048-425a0] [425A] 
[048-425a1] ༄༅། །བཙུན་པ་བཅོམ་ལྡན་འདས། གང་ལ་ལ་ཞིག་བྱང་ཆུབ་སེམས་དཔའི་སའམ། ནོར་དང། འབྲུ་དང། ལོངས་སྤྱོད་ཀྱི་དབང་ཕྱུག་གམ། རྒྱལ་སྲིད་ཀྱི་དབང་ཕྱུག་
[048-425a2] གམ༑ རིག་སྔགས་འཆང་བ་ཉིད་དམ། ཚེ་དང། སྟོབས་དང། མདོག་དང། བརྩོན་འགྲུས་དང། ཚེ་རིང་པོ་ཉིད་འཚལ་བ་དེས་སྔ་ནས་བསྙེན་པར་བགྱིས་ལ་དགུང་ཟླ་ཡར་གྱི་ངོ་
[048-425a3] ཚེས་བརྒྱད་ལ་ཙནྡན་དཀར་པོ་ལས་རྡོ་རྗེ་འཛིན་པ་རྟ་གང་དུ་དགོད་ཅིང་རྒྱན་ཐམས་ཅད་ཀྱིས་བརྒྱན་པ། སྙིང་གར་སྐུ་གདུང་སྩལ་པ། སྐུ་གདུང་དང་བཅས་པའི་རྡོ་རྗེ་འཛིན་པ། རིག་
[048-425a4] སྔགས་འཆང་ཡང་དག་པར་དབུགས་འབྱིན་པར་བགྱིད་པ་བགྱིས་ལ་གཙང་མས་བདུག་སྤོས་ཀྱིས་བདུག་ཅིང་གདུགས་མཚན་གཅིག་ཏུ་སྨྱུང་བ་བགྱིས་ལ། དེ་ནས་ཚེས་བརྒྱད་
[048-425a5] ནས་ཚེས་བཅོ་ལྔའི་བར་དུ་དེ་བཞིན་གཤེགས་པའི་སྐུ་གཟུགས་བཞུགས་པའི་གནས་གཙང་མར་ཙནྡན་དཀར་པོའི་དཀྱིལ་འཁོར་བགྱིས་ལ་བུམ་པ་གང་བ་བྮིའང་གཞག་པར་
[048-425a6] བགྱི༑ ཕྱོགས་བཞིར་ཡང་རོ་དང་ལྡན་པ་དང། དྲི་དང་ལྡན་པ་དང། སྐྱེམས་དང། འོ་ཐུག་གི་གཏོར་མ་དག་སྩལ་ལ་རད་པ་དཀར་པོ་བགོས་ཏེ་སེམས་རྩེ་གཅིག་ཏུ་བགྱིས་ནས་དུས་
[048-425a7] གསུམ་དུ་བདུག་སྤོས་དང། མེ་ཏོག་དང། སྤོས་དང། མར་མེ་དག་གིས་མཆོད་པ་ཆེན་པོ་བགྱི་ཞིང་དེ་བཞིན་གཤེགས་པའང་མཆོད་པ་བགྱིས་ཏེ། དེ་བཞིན་གཤེགས་པ་ལ་ཕྱག་


[048-425b0] [425B] 
[048-425b1] བརྒྱ་རྩ་བརྒྱད་བཟླས་ཤིང། རེ་རེ་ནས་ལག་ན་རྡོ་རྗེ་ལ་བསྣུན་པར་བགྱིའོ། །དེས་ན་སྒྲ་སྐད་ཆེན་པོ་འབྱུང་བར་འགྱུར་ཞིང། དོག་ས་
[048-425b2] གཡོ་བ་དང། འོད་ཟེར་ཀྱང་འབྱུང་བར་འགྱུར་ཏེ། དེ་ནས་དམ་པ་ཅི་འཚལ་བའང་སྩལ་བར་བགྱིའོ། །བཟླས་བརྗོད་བགྱིས་པ་ཙམ་གྱིས་ལས་ཐམས་ཅད་དང། དགོས་པ་ཐམས་ཅད་ཀྱང་ཡང་
[048-425b3] དག་པར་འགྲུབ་པར་འགྱུར་ལགས་སོ། །བྲོ་ནད་མ་མཆིས་པ་དང། ཚེ་རིང་པ་དང། སྡིག་པ་ཐམས་ཅད་བྲལ་བར་འགྱུར་ཞིང་ཡོན་ཏན་སྟོང་ཡང་འབྱུང་བར་འགྱུར་ལགས་སོ། །འགུམ་པའི་ཚེ་
[048-425b4] ནའང་སངས་རྒྱས་བཅོམ་ལྡན་འདས་སྟོང་མཐོང་བར་འགྱུར་ལགས་སོ་།བདག་མཐོང་བར་ཡང་སྩལ་བར་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་ལེགས་སོ་ཞེས་
[048-425b5] བྱ་བ་བྱིན་ཏེ། ལག་ན་རྡོ་རྗེ་ལེགས་སོ། །ལེགས་སོ། །ཕྱག་རྒྱ་འདི་ནི་ལྷ་དང་བཅས་པའི་འཇིག་རྟེན་གྱིས་འདའ་བར་བྱ་བ་མ་ཡིན་ཏེ་འདི་ལ་སོམ་ཉི་མེད་པ་དང། ཡིད་གཉིས་མེད་པ་དང་
[048-425b6] ཐེ་ཚོམ་མེད་པར་བྱའོ། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅིའི་སླད་དུ་ཏིང་ངེ་འཛིན་འདི་དེ་བཞིན་གཤེགས་
[048-425b7] པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། དེ་བཞིན་གཤེགས་


[048-426a0] [426A] 
[048-426a1] ༄༅། །པ་ཐམས་ཅད་ཀྱི་བྱིན་གྱི་རླབས་དང། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་དེ་ལས་ཏིང་ངེ་འཛིན་ཐམས་ཅད་དང། གཟུངས་ཀྱི་སྒོ་ཐམས་ཅད་
[048-426a2] འཐོབ་པར་འགྱུར་བ་དང། ལྷ་རྣམས་དང། ཀླུ་རྣམས་དང། མི་རྣམས་དང། གནོད་སྦྱིན་རྣམས་དང། དྲི་ཟ་རྣམས་དང། ཡི་དྭགས་རྣམས་དང། དུད་འགྲོའི་སྐྱེ་གནས་སུ་
[048-426a3] སྐྱེས་པ་རྣམས་དང། གཤིན་རྗེའི་འཇིག་རྟེན་པའི་སེམས་ཅན་ཐམས་ཅད་ཀྱི་སེམས་དང་སེམས་ལས་བྱུང་བ་ལྷག་པར་གཡོ་བ་དང་བྲལ་བར་གཡོ་བ་དག་རབ་ཏུ་ཤེས་ཤིང་
[048-426a4] སེམས་ཅན་འདི་དག་ནི་བསོད་ནམས་སུ་ཉེ་བར་འགྲོ་བ་སྟེ། ལེགས་པར་སྤྱོད་པའི་ལས་བྱེད་ལ། སངས་རྒྱས་དང། ཆོས་དང། དགེ་འདུན་དག་ལ་དད་པ་འཐོབ་པར་
[048-426a5] འགྱུར་པའོ། །འདི་དག་ནི་སེམས་ཅན་དམྱལ་བར་འགྲོ་བ་སྟེ། ཉེས་པར་སྤྱོད་པའི་ལས་བྱེད་པ། སྡིག་པ་སྤྱོད་པར་བྱེད་པ། ཤེས་ནས་སྡིག་པའི་ལྟ་བར་གྱུར་པའི་སེམས་
[048-426a6] ཅན་དེ་དག་ལ་ཆོས་སྟོན་པར་བྱེད་ཅིང། སྡིག་པ་ཐམས་ཅད་ལས་ཟློག་བར་བྱེད་པ་དང། སངས་རྒྱས་ཀྱི་བྱང་ཆུབ་ལ་འགོད་པར་བྱེད་པ་དང། བསམ་པ་ཐམས་ཅད་ཡོངས་སུ་
[048-426a7] རྫོགས་པར་བྱེད་པ་དང། ཕྲག་དོག་དང། ང་རྒྱལ་དང། ཁྲོ་བ་དང། སེར་སྣ་དག་སེལ་བར་བྱེད་པ་དང། སེམས་ཅན་དེ་དག་ཀྱང་སངས་རྒྱས་དང། ཆོས་དང། དགེ་འདུན་


[048-426b0] [426B] 
[048-426b1] སུ་སྐྱེ་ཞིང་ནམ་དུའང་སྡུག་བསྔལ་ཉམས་སུ་མྱོང་བར་མི་འགྱུར་ལ། ཡིད་མི་བདེ་བར་མི་འགྱུར་བས་ན། རིགས་ཀྱི་བུ། དེའི་
[048-426b2] ཕྱིར་ཏིང་ངེ་འཛིན་འདི་ནི་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་སྟེ། འདི་ཐོས་པའི་
[048-426b3] སེམས་ཅན་རྣམས་ནི་ཕྱིར་མི་ལྡོག་པར་ངེས་པའི་ས་འཐོབ་པར་འགྱུར་རོ། །གསོལ་པ། བཅོམ་ལྡན་འདས། ཅིའི་སླད་དུ་རིགས་ཀྱི་བུ་དང། རིགས་ཀྱི་བུ་མོ་དེ་དག་ལུང་བསྟན་པར་
[048-426b4] འགྱུར་ལགས། བཅོམ་ལྡན་འདས། དགྲ་བཅོམ་པ་ཉིད་ཀྱང་དཀའ་བ་ལགས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྟ་ཅི་སྨོས་ཀྱང་མི་འཚོལ་ལགས་ན། དེ་དག་གི་
[048-426b5] བསོད་ནམས་ཀྱི་ཕུང་པོ་དང། དཀའ་བ་སྤྱོད་པ་ཇི་ཙམ་ཞིག་ཏུ་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ངས་དང་པོ་སེམས་བསྐྱེད་པ་ནས་ཉེ་བར་བཟུང་སྟེ་
[048-426b6] སྦྱིན་པའི་ཕ་རོལ་ཏུ་ཕྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང། བཟོད་པའི་ཕ་རོལ་ཏུ་ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང། བསམ་གཏན་གྱི་ཕ་རོལ་ཏུ་ཕྱིན་
[048-426b7] པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱས་པ་གང་ཡིན་པ་དང། མགོ་དང། ལག་པ་དང། རྐང་པ་དང་མིག་དང། ལུས་དང། སྡུག་པའི་བུ་དང། བུ་མོ་དང་


[048-427a0] [427A] 
[048-427a1] ༄༅། །ཆུང་མ་དང། བྲན་དང། བྲན་མོ་དག་ཡོངས་སུ་བཏང་བར་གྱུར་པ་གང་ཡིན་པའི་བསོད་ནམས་མངོན་པར་འདུ་བྱ་བ་དང་དགེ་བའི་རྩ་བ་མངོན་པར་འདུ་བྱ་བ་
[048-427a2] སྔ་མ་འདི་ནི་ཆོས་ཀྱི་རྣམ་གྲངས་འདི་ལ་མཆོད་པ་བྱེད་པ་དང་བསྙེན་བཀུར་བྱེད་པ་དང། ཡི་གེར་འབྲི་བ་དང། ཡི་གེར་འབྲིར་འཇུག་པ་དང། ཀློག་པ་དང། འཛིན་པའི་བསོད་
[048-427a3] ནམས་མངོན་པར་འདུ་བྱ་བ་དང། གཞན་དག་ལའང་ཡང་དག་པར་སྟོན་པར་བྱེད་པའི་བསོད་ནམས་མངོན་པར་འདུ་བྱ་བ་གང་ཡིན་པ་དང། ཆོས་སྨྲ་བ་དེ་དག་ལའང་མཆོད་པ་
[048-427a4] བྱེད་པ་དང། བསྙེན་བཀུར་བྱེད་པའི་བསོད་ནམས་མངོན་པར་འདུ་བྱ་བ་གང་ཡིན་པ་དེའི་བརྒྱའི་ཆར་ཡང་ཉེ་བར་མི་འགྲོའོ། །རིགས་ཀྱི་བུ། ངེས་ཀུན་ཆུབ་པར་བྱས་ཤིང་བཤད་
[048-427a5] པའི་ཆོས་དེ་དག་ཐམས་ཅད་ལ་བསྙེན་བཀུར་བྱེད་པ་དང། བླ་མར་བྱེད་པ་དང། རི་མོར་བྱེད་པ་དང། མཆོད་པ་བྱེད་པ་དང། བསྙེན་བཀུར་བྱས་ཏེ་ཡི་གེར་འབྲི་པ་དང། ཡི་གེར་འབྲིར་
[048-427a6] འཇུག་པ་གང་ཡིན་པ་དེ་བས་ནི་གང་ཞིག་ཆོས་ཀྱི་རྣམ་གྲངས་འདི་ཡི་གེར་འབྲི་བ་དང། ཡི་གེར་འབྲིར་འཇུག་པ་དང། ཀློག་པ་དང་མཆོད་པ་བྱེད་པ་དང། ཡང་དག་པར་སྟོན་
[048-427a7] པར་བྱེད་པ་དང། ཉན་པར་བྱེད་ན། དེ་ལས་བསོད་ནམས་མངོན་པར་འདུ་བྱ་བ་ཆེས་མང་དུ་ཡོངས་སུ་སྡུད་པར་འགྱུར་ཏེ། དེས་ན། དེ་བཞིན་གཤེགས་པས་བླ་ན་མེད་པ་ཡང་


[048-427b0] [427B] 
[048-427b1] །དེ་ཅིའི་ཕྱིར་ཞེ་ན། ཆོས་ཀྱི་རྣམ་གྲངས་འདི་ཉན་པ་དང། འཛིན་པ་དང། འཆང་བ་དང། ཀློག་པ་དང། མཆོད་པ་དང། ཡི་གེར་འབྲི་
[048-427b2] བ་དང། ཡི་གེར་འབྲིར་འཇུག་པའི་བསོད་ནམས་ནི། དེ་ལྟར་དཀའ་བ་ཡིན་པའི་ཕྱིར་རོ། །རིགས་ཀྱི་བུ། སེམས་ཅན་གང་དག་སྡིག་པ་ཀུན་ཏུ་སྤྱོད་པ་དང། བཟའ་བ་དང། བཏུང་བ་
[048-427b3] དང། བྲོ་གར་ལ་མངོན་པར་དགའ་བ་དང། མི་སྡུག་པ་ལ་སྡུག་པར་འདུ་ཤེས་པ་དང། འདོད་པ་དང། ཁྲོ་བ་དང། གནོད་སེམས་མང་བ་དང། མི་བདེ་བ་ལ་བདེ་བར་འདུ་ཤེས་པ་དང་
[048-427b4] མཚོན་ཆ་དང། སྤྱོ་བ་དང། བསྡིགས་པ་དང། རྡེག་པ་ལ་མངོན་པར་དགའ་བ་དང། ཤེས་པར་མི་འགྱུར་བ་དང། ཡིད་ལ་བྱེད་པར་མི་འགྱུར་བ་དེ་དག་ནི་སྡིག་པའི་ལས་ཀྱི་
[048-427b5] གཞི་དེ་དང། མི་ཤེས་པ་དེས་མི་དགེ་བའི་བཤེས་གཉེན་གྱིས་ཡོངས་སུ་ཟིན་ཅིང་རྒ་བ་དང། ན་བ་དང། མྱ་ངན་དང། འཆི་བས་ཡོངས་སུ་ཟིན་པས་འཆི་བའི་ཚེ་ན་ཡོངས་སུ་གདུང་
[048-427b6] བར་འགྱུར་ཏེ། དམིགས་པ་ན་སོ་སོ་ནས་དུར་ཁྲོད་དང་འདྲ་འཁོ་ནར་མཐོང་ཞིང། དགེ་བའི་སེམས་བསྐྱེད་པར་ཡང་མི་འགྱུར་ལ། དད་པ་མི་ཕྱེད་པ་ཐོབ་པར་ཡང་མི་འགྱུར་ཏེ། དེ་དག་དེ་
[048-427b7] ནས་ཤི་འཕོས་ནས་ཀྱང་སྡུག་བསྔལ་དག་ཉམས་སུ་མྱོང་བར་འགྱུར་བས་ན། ལུང་བསྟན་པའི་དགེ་བའི་རྩ་བ་མེད་པ་དང། དེ་བཞིན་གཤེགས་པ་མ་མཐོང་བ་དང། ལུང་བསྟན་པ་མ་ཐོབ་


[048-428a0] [428A] 
[048-428a1] ༄༅། །པ་དག་གིས་ནི་ཆོས་ཀྱི་རྣམ་གྲངས་འདི་མཉན་པ་དང་རི་མོར་བྱ་བ་དང། མཆོད་པར་བྱ་བ་དང། གཟུང་བ་དང། ཡི་གེར་འབྲི་བ་དང། ཡི་གེར་
[048-428a2] འབྲིར་གཞུག་པ་དང། དད་པར་ཡང་མི་ནུས་ལ། ཆོས་སྨྲ་བ་དེ་ལའང་བསྙེན་བཀུར་བྱ་བ་དང། བླ་མར་བྱ་བ་དང། རི་མོར་བྱ་བ་དང། མཆོད་པ་བྱ་བར་ཡང་མི་ནུས་སོ། །རིགས་
[048-428a3] ཀྱི་བུ༑ གང་དུ་ཆོས་ཀྱི་རྣམ་གྲངས་འདི་རབ་ཏུ་སྤྱོད་པར་འགྱུར་བའི་ཡུལ་དེར་ནི་དེ་བཞིན་གཤེགས་པའི་མཛད་པ་འབྱུང་བར་འགྱུར་རོ། །དེ་ནས་ཇི་ལྟར་ལྷགས་པའི་འཁོར་
[048-428a4] དེ་དག་གིས་བཅོམ་ལྡན་འདས་ལ་ལེགས་སོ་ཞེས་བྱ་བ་གསོལ་ཏོ། །བཅོམ་ལྡན་འདས། ལེགས་སོ། ལེགས་སོ། །བཅོམ་ལྡན་འདས། བདག་ཅག་གིས་ཀྱང་ཆོས་སྨྲ་
[048-428a5] བ་དེ་དང། ཆོས་ཉན་པ་དེ་དག་ལ་དེ་བཞིན་གཤེགས་པའི་མཛད་པས་བསྙེན་བཀུར་བགྱི། བླ་མར་བགྱི། རི་མོར་བགྱི། མཆོད་པར་བགྱི་ཞིང། བདེ་བའི་ཡོ་བྱད་ཐམས་ཅད་
[048-428a6] ཀྱང་ཉེ་བར་བསྒྲུབ་པར་བགྱི་ལགས་སོ། །ཆོས་ཀྱི་རྣམ་གྲངས་འྡིའང་རྒྱས་པར་བགྱི་བསྲུང་བར་བགྱི་སྟེ། དེས་ན་ཆོས་ཀྱི་རྣམ་གྲངས་འདི་ཡུན་རིང་དུ་གནས་པར་ཡང་འགྱུར་
[048-428a7] ལགས་སོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཇི་ལྟར་ལྷགས་པའི་འཁོར་རྣམས་ལ་རྣམ་པར་གཟིགས་ཏེ་བཀའ་སྩལ་པ། ཀྱེ་རིགས་ཀྱི་བུ་དག་ལེགས་སོ། །ལེགས་


[048-428b0] [428B] 
[048-428b1] ༑ཁྱེད་ཅག་གིས་དེ་བཞིན་དུ་གྱིས་ཤིག་གནོད་པ་བྱེད་པ་དང། བརྙས་པ་དང། གཤེ་བ་དང། བསྡིགས་པ་དང། མཚོན་འབྱིན་པ་དང། རྒྱ་འགལ་བར་བྱེད་ནའང་ལུས་དང། སྲོག་
[048-428b2] ལ་མི་ཏ་བར་བྱས་ལ་ཆོས་ཀྱི་རྣམ་གྲངས་འདི་མཉན་པར་བྱ། ཡི་གེར་འབྲི་བར་བྱ། ཡི་གེར་འབྲིར་གཞུག་པར་བྱ། བཀླག་པར་བྱའོ་།ཆོས་སྨྲ་བ་དེ་ལའང་བདེ་བའི་ཡོ་བྱད་ཐམས་
[048-428b3] ཅད་ཀྱིས་རིམ་གྲོར་བྱའོ། །ཡུལ་ཕྱོགས་དེ་དང། གླིང་དེ་དང་གྲོང་ཁྱེར་དེ་དག་ཀྱང་འཇིགས་པ་དང། གནོད་པ་དང། འགོ་བའི་ནད་དང། འཁྲུག་པ་དག་ལས་བསྲུང་བར་བྱའོ། །
[048-428b4] རིགས་ཀྱི་བུ་དང། རིགས་ཀྱི་བུ་མོ་དེ་དག་ལའང་རྟག་པར་རྒྱུན་དུ་བསམ་པར་བྱའོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ། །བསྐལ་པ་
[048-428b5] གྲངས་མེད་སྟོང་ཕྲག་བྱེ་སྙེད་དུ། །སངས་རྒྱས་འབྱུང་བ་ལན་འགའ་རྙེད་པ་ལ། །ཕྱི་མའི་དུས་ན་འགྱོད་པར་མི་འགྱུར་བར། །རིགས་ཀྱི་བུ་རྣམས་བག་ཡོད་ཆོས་ཉོན་ཅིག་ཡོན་ཏན་
[048-428b6] ཉན་ཅིང་མངོན་པར་དད་བྱེད་པ། །དེ་དག་གིས་ནི་ཏིང་འཛིན་རྙེད་མི་དཀའ། །གང་གིས་རྐང་གཉིས་གཙོ་བོ་རྣམས་ལ་ནི། །བསྐལ་པ་བྱེ་བ་གངྒཱའི་བྱེ་སྙེད་དུ། །ནོར་དང་འབྲུ་དང་དེ་བཞིན་
[048-428b7] གོས་དང་རྒྱན། །སྤོས་དང་ཕྲེང་བ་བྱུག་པ་ཕུལ་བ་བས། །གང་གིས་མདོ་སྡེ་འདི་ལ་དད་བྱས་ཏེ། །ཉན་ཅིང་ཀློག་ལ་ཡི་གེར་འབྲི་བྱེད་པ། །དེ་ལ་བསོད་ནམས་ཚད་ནི་ཡོད་མིན་ཏེ། །བདེ་བར་


[048-429a0] [429A] 
[048-429a1] ༄༅། །གཤེགས་པས་དེ་སྙེད་ཚད་མ་གསུངས། །རྟག་ཏུ་བག་ཡོད་དགོན་པར་རྟེན་བྱེད་ཅིང། །སེམས་གཞན་མེད་པར་བསམ་གཏན་དག་སྒོམ་དང། །སྡུག་པའི་
[048-429a2] བུ་དང་བུ་མོ་སྦྱིན་བྱེད་ཅིང། །ལག་པ་རྐང་པ་ཡོངས་སུ་གཏོང་བ་བས། །གང་སུ་མདོ་སྡེ་འདི་ནི་འཛིན་བྱེད་པ། །དེ་ནི་དེ་བས་བསོད་ནམས་མང་པོ་འཐོབ། །མདོ་མཆོག་འདི་ནི་ནོར་སྦྱིན་
[048-429a3] བྱེད་པ་སྟེ། །དེ་ཡི་ངན་སོང་ཀུན་ཀྱང་རྟག་ཏུ་སྤངས། །འདི་ནི་ནོར་དང་འབྲུ་སྦྱིན་བྱེད་པ་སྟེ། །གང་ཞིག་མདོ་སྡེ་རྣམ་དག་འདི་འཛིན་པ། །དེ་ལ་ཡོན་ཏན་ཀུན་ཀྱང་མི་དཀོན་ཞིང། །
[048-429a4] དེ་ལ་ཚེ་སྟོབས་བརྩོན་འགྲུས་མོད་པ་ཡིན། །འདྲེན་པ་སངས་རྒྱས་འོད་དཔག་མེད་མཐོང་ཞིང། །ངས་དེ་སངས་རྒྱས་བྱང་ཆུབ་ལུང་ཡང་བསྟན། །དེ་ལ་ནམ་ཡང་སྡིག་པ་ཡོད་མིན་
[048-429a5] ཅིང། །བདེ་བ་ཅན་གྱི་འཇིག་རྟེན་ཁམས་ཀྱང་མཐོང། །དེ་ལ་རྟག་ཏུ་ལས་གང་འབྱུང་འགྱུར་བ། །སེམས་གདུང་ལུས་ལན་བའང་དེ་བཞིན་དུ། །ཀླད་པ་ན་བས་ཐམས་ཅད་
[048-429a6] ཟད་འགྱུར་ཞིང། །དེ་ནི་ནམ་ཡང་རྣམ་པར་ལྟུང་མི་འགྱུར། །དེས་ནི་མཐོང་བའི་ཆོས་ལའང་ཡོན་ཏན་ཀུན། །ཇི་ལྟར་བསམ་ཞིང་འདོད་པས་འཐོབ་པར་འགྱུར། །དེ་ལྟར་རྟག་
[048-429a7] ཏུ་དགེ་སློང་ཕོ་མོ་དང། །དགེ་བསྙེན་རྣམས་དང་རྒྱལ་པོས་རྟག་ཏུ་ནི། །མི་ཡི་དབང་པོ་དེ་བཞིན་གཤེགས་པ་ལྟར། །ཆོས་སྨྲ་བ་ལ་རྗེས་སུ་གུས་བྱས་ཏེ། །མདོ་སྡེ་འདི་ནི་


[048-429b0] [429B] 
[048-429b1] །འཛིན་པ་ལ་ཡང་རྟག་ཏུ་བསྙེན་བཀུར་བྱ། །སྤོས་དང་ཕྲེང་བ་བྱུག་པ་རྣམས་ཀྱིས་ནི། །བསྙེན་བཀུར་བྱས་ཏེ་ཡི་གེར་འབྲིར་ཡང་གཞུག་ཕྱི་མའི་དུས་ལ་རྒ་
[048-429b2] ནས་གདུངས་གྱུར་ལ། །འཁྲུག་པ་སྟོང་ཕྲག་དུ་མས་གཡེན་སྤྱོ་ཞིང། །སེམས་དམྱལ་ཡི་དྭགས་རྣམས་སུ་ཡོངས་འཁྱམས་དང། །ཟ་མ་མ་ནིང་སྨད་པར་བྱ་བ་དང། །དམུས་ལོང་ཉིད་
[048-429b3] དང་རོ་དང་ཁྱི་ཡི་དྲི། །རིགས་དམའ་བུད་མེད་རྣམས་སུ་སྐྱེ་བར་བྱེད། །ཕྲག་དོག་ཆེ་ཞིང་རྟག་ཏུ་སྡིག་བྱེད་ལ། །ཁྲོ་བས་ཟིལ་ནོན་རྟག་ཏུ་སེར་སྣ་ཅན། །སངས་རྒྱས་ཆོས་ལ་གུས་པར་
[048-429b4] མ་བྱས་པས། །དེ་ནི་དེ་འདྲའི་རིགས་སུ་སྐྱེ་འགྱུར་ལ། །དེར་ཡང་སྡུག་བསྔལ་ཚོར་བ་མྱོང་འགྱུར་ཞིང། །དེ་ནི་ཕྱི་མའི་དུས་ལའང་གདུང་བར་འགྱུར། །དེ་ཕྱིར་གང་དག་འཛིན་ཅིང་སྟོན་
[048-429b5] བྱེད་པ༑ ༑དེ་དག་གིས་ནི་རྟག་ཏུ་མཆོད་པར་བྱ། །གང་གིས་དེ་ལ་ཡོངས་སུ་སྤྱོ་བ་དང། །སྨད་ཅིང་བརྡེགས་ལ་བཅིང་བ་བྱས་གྱུར་པ། །དེ་ནི་ང་ཡང་ཡོངས་སུ་སྤྱོས་པ་ཡིན། །འཛིན་ལ་ཕུ་དུད་
[048-429b6] བྱས་ན་ང་ལའང་བྱས། །དེ་ཕྱིར་དེ་དག་གིས་ནི་ཆོས་སྨྲ་དང་།གང་ཞིག་འདི་འཛིན་འབྲི་ཞིང་ཀློག་བྱེད་པ། །དེ་དག་ལ་ནི་རྟག་ཏུ་བསྙེན་བཀུར་ཞིང། །ཚིག་འཇམ་སྙན་པ་རྒྱུན་དུ་བརྗོད་
[048-429b7] པར་བྱ༑ ༑དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་


[048-430a0] [430A] 
[048-430a1] ༄༅། །འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་རྣམ་པར་ལྟ་བའི་ཆོ་འཕྲུལ་ཞེས་བགྱི་བའི་གཟུངས་མཆིས་པར་རྗེས་སུ་དྲན་ཏེ་
[048-430a2] བདག་གིས་སྔོན་དེ་བཞིན་གཤེགས་པ་འོད་མཛད་ཡེ་ཤེས་ཏོག་ཅེས་བགྱི་བའི་སྤྱན་སྔར་དེ་ཐོས་ཤིང་བཟུང་ལགས་སོ། །དེ་ཉན་ཅིང་བཟུང་ལ་བཅངས་ཤིང་བཀླགས་ཏེ་
[048-430a3] གཞན་དག་ལའང་བསྒྲགས་ཤིང་བསྙེན་བཀུར་བགྱིས་ནས་ཡི་གེར་བྲིས་སམ། ཡི་གེར་འབྲིར་སྩལ་ན། ཕྱིར་མི་ལྡོག་པའི་ས་འཐོབ་པར་འགྱུར་ཞིང། དེ་བཞིན་གཤེགས་
[048-430a4] པས་གསུངས་པའི་ཡོན་ཏན་དེ་དག་ཐམས་ཅད་ཀྱང་འཐོབ་པར་འགྱུར་དེས་ཇི་ལྟར་བསམ་པ་ཐམས་ཅད་ཡང་དག་པར་འགྲུབ་པར་འགྱུར། དེའི་ལས་ཀྱི་སྒྲིབ་པ་ཐམས་ཅད་
[048-430a5] ཀྱང་བྱང་བར་འགྱུར། ཏིང་ངེ་འཛིན་ཀྱང་འཐོབ་པར་འགྱུར། བྲོ་ནད་རྣམས་དང་བྲལ་བར་ཡང་འགྱུར། སངས་རྒྱས་མཐོང་བ་དང་བྱང་ཆུབ་སེམས་དཔའ་ཡང་མཐོང་བར་
[048-430a6] འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ། །ཞེས་བྱ་བ་
[048-430a7] བྱིན་ཏེ༑ རིགས་ཀྱི་བུ། ལེགས་སོ། །ལེགས་སོ། །རིགས་ཀྱི་བུ། ཁྱོད་ལ་དེ་བཞིན་གཤེགས་པས་བྱིན་གྱིས་བརླབས་ཟིན་གྱི་ཤོད་ཅིག་དེ་ནས་བྱང་ཆུབ་སེམས་དཔའ་


[048-430b0] [430B] 
[048-430b1] ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕྱག་བྱས་ཏེ་གསང་སྔགས་ཀྱི་གཞི་འདི་དག་སྨྲས་སོ།།
[048-430b2] ན་མཿ་སརྦ་ཏ་ཐཱ་ག་ཏཱ་ནཱཾ། སརྦ་ཨཱ་ཤཱ་པ་རི་པཱུ་ར་ཀཱ་ནཱཾ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དཧི་སཏཱ་ཡ། མ་ཧཱ་སཏཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཧ་ཧ་ཧ། མ་མ་མ། དཧི་རི་དཧི་རི་དཧི་རི་
[048-430b3] ཤཱནྟེ། པྲ་ཤཱནྟེ། སརྦ་པཱ་པ་ཀྵ་ཡཾ་ཀ་རི། ཨ་བ་ལོ་ཀཱ་ཡ། ཀཱ་རུ་ཅི་ཀ། །བོ་དཧི་ཙིཏྟ་མ་མ་ན་སི་ཀུ་རུ། བྱ་བ་ལོ་ཀཱ་ཡ། མཱ་མ། སྨ་ར་སྨ་ར། ཡནྟ་ཡཱ་བཱུརྦ། སད་ཏྱ་ཨ་དྷིཥྛ་ནཾ་ཀྲི་ཏཾ། ཏེ་
[048-430b4] ན་སན་ཏྱེ་ན་པ་ཙ་ནེ་ན། སརྦ་ཨཱ་ཤཱ་མེ་པ་རི་པཱུ་ར་ཡ་བུདྡྷ་ཀྵེ་ཏ་མ་པ་རི་ཤོ་དྷ་ཡཱ། མ་མེ་ཀཤྩི་དེ་བ་ཧེ་ཐཾ་ཀ་རོ་ཏུ། བུདྡྷ་ཨ་དྷིཥྛཱ་ནེ་ན་སཱཧཱ། ཏདྱ་ཐཱ། ཏེ་ཛེ་ཏེ་ཛེ། མ་ཧཱ་ཏེ་ཛེ། ཡ་ན་མ་མ་
[048-430b5] ཀཱ་ཡ་དུ་ཤྩ་རི་ཏ་མ་བཱ། ཝཱག་དུ་ཤྩ་རི་ཏ་མ་བཱ། མ་ནོ་དུ་ཤྩ་རི་ཏ་མ་བཱ། དཱ་རཱི་དྲྱ་མ་བཱ། ཏད་སརྦ་དཀྵཱ་པཱ་ཡ། ཨ་ལོ་ཀཱ་ཡ། བི་ལོ་ཀཱ་ཡ། ཏ་ཐཱ་ག་ཏ་ད་རི་ཤ་ནན་ཙ་ཨ་ཧ་མ་དཧི་ཀ་དཀྵ་མི་
[048-430b6] བོ་དཧི་ས་ཏྱ་ད་རི་ཤ་ན་མ། དྷ་དཧུ་མ། དད་ས་སྭ་མེ་ད་རི་ཤ་ན་མ། སརྦ་མེ་ཀུ་ཤ་ལཱ་ཨ་བཧི་བརྡྷནྟུ། ན་མཿ་སརྦ་ཏ་ཐཱ་ག་ཏཱ་ནན། ན་མ་ཨཱརྱ་བ་ལོ་ཀི་ཏེ་ཤྭ་ར་ཡ། བོ་དཧི་སཏཱ་ཡ། སྨ་ར་པྲ་ཏི་ཛྙཱ་མ་
[048-430b7] མ་སཏ། སིདྡྷྱིནྟུ་མནྟྲ་པ་དེ་སཱཧཱ། གཟུངས་འདི་བརྗོད་པ་ན་ས་ཆེན་པོ་འདི་རབ་ཏུ་གཡོས་ཤིང་གཞའི་སྒྲ་ཆེན་པོ་དང། ལྷའི་མེ་ཏོག་གི་ཆར་དག་ཀྱང་མངོན་པར་རབ་ཏུ་བབ་པར་གྱུར་ཏོ། །


[048-431a0] [431A] 
[048-431a1] ༄༅། །ཐམས་ཅད་དང་ལྡན་པའི་འཁོར་དེས་ལེགས་སོ་ཞེས་བྱ་བ་བྱིན་ཏེ། རིགས་ཀྱི་བུ། ལེགས་སོ། །ལེགས་སོ། །སེམས་ཅན་ཆེན་པོ་ཁྱོད་སེམས་ཅན་ཐམས་
[048-431a2] ཅད་བསྐྱབ་པའི་ཕྱིར་རེ་བ་ཐམས་ཅད་ཡོངས་སུ་རྫོགས་པར་བྱེད་པ། འཇིགས་པ་ཐམས་ཅད་ལས་སྲུང་བར་བྱེད་པ། ལས་ཐམས་ཅད་ཕྱང་བར་ཕྱེད་པ། སྡང་བ་དང་རྨི་ལམ་ངན་པའི་
[048-431a3] གནོད་པ་ཐམས་ཅད་རབ་ཏུ་ཞི་བར་བྱེད་པའི་གཟུགས་འདི་ལེགས་པར་སྨྲས་སོ། །བདག་ཅག་ཐམས་ཅད་ཀྱིས་ཀྱང་གཟུང་བར་བྱ། བསྙེན་བཀུར་བྱའོ། །སྤྱན་རས་གཟིགས་
[048-431a4] དབང་ཕྱུག་གིས་སྨྲས་པ། རིགས་ཀྱི་བུ་དག་གང་ལ་ལ་ཇི་ལྟར་དེ་བཞིན་གཤེགས་པས་ཡོངས་སུ་བསྒྲགས་པའི་ཡོན་ཏན་དེ་དག་མངོན་པར་འདོད་ཅིང་ལུང་བསྟན་པ་དང་
[048-431a5] ཁོ་བོའང་མངོན་སུམ་དུ་མཐོང་བ་དང། ཏིང་ངེ་འཛིན་འཐོབ་པ་དང། སངས་རྒྱས་དང་བྱང་ཆུབ་སེམས་དཔའ་མཐོང་བ་དང། ལོངས་སྤྱོད་དང་དབང་ཕྱུག་འཐོབ་པ་དང། སངས་
[048-431a6] རྒྱས་ཀྱི་ཞིང་དུ་སྐྱེ་བར་འདོད་པ་དེས་ཟླ་བ་ཡར་གྱི་ངོ་ལ་ལུས་ལེགས་པར་ཁྲུས་བྱས་ཤིང་གཙང་ལ་བསྙེན་ཏེ་གནས་པ་འཕགས་པ་ཡན་ལག་བརྒྱད་པ་ལ་གནས་པར་བྱས་ལ་
[048-431a7] ཚེས་བརྒྱད་ནས་བརྩམས་ཏེ། དེ་བཞིན་གཤེགས་པས་བྱིན་གྱིས་བརླབས་པའི་ཕྱོགས་སུ་སྤོས་དང། མེ་ཏོག་དང། རྒྱལ་མཚན་དང། བ་དན་དག་དང། བུམ་པ་གང་བ་


[048-431b0] [431B] 
[048-431b1] ཆོས་སྨྲ་བ་དེའང་མཆོད་པ་བྱས་ནས་ལུས་ལེགས་པར་ཁྲུས་བྱས་པ་གཙང་མས་གོས་དཀར་པོ་བགོས་ཏེ་མེ་ཏོག་དང། བདུག་སྤོས་དང། སྤོས་དང་
[048-431b2] མེ་ཏོག་ཕྲེང་དང། བྱུག་པ་སྣ་ཚོགས་དག་གིས་མཆོད་ནས་ཡི་གེར་བྲི་བར་བྱའོ། །འབྲི་བའི་ཚེ་ན་ཉིན་གཅིག་བཞིན་དུ་དགེ་བའི་རྩ་བ་རྣམས་སེམས་ཅན་ཐམས་ཅད་དང་ཐུན་
[048-431b3] མོང་དུ་བྱས་ལ། དེ་བཞིན་གཤེགས་པ་ལ་བླ་མ་དང། གུས་པའི་སེམས་ཉེ་བར་བཞག་ནས་སེམས་ཅན་ཐམས་ཅད་ལ་བྱམས་པའི་སེམས་དང་སྙིང་བརྩེ་བའི་སེམས་
[048-431b4] དང། སྙིང་རྗེའི་སེམས་ཀྱིས་ཉི་མ་ཕྱེད་ཚུན་ཆད་ཀྱི་བར་དེ་ཙམ་དུ་བྲི་བར་བྱའོ། །ཚེས་བརྒྱད་ནས་བརྩམས་ཏེ་ཚེས་བཅོ་ལྔའི་བར་དུ་ཉིན་གཅིག་བཞིན་དུ་མཆོད་པའང་དེ་
[048-431b5] བཞིན་བྱའོ། །ཆོ་ག་འདི་ཁོ་ན་བཞིན་དུ་བྱས་ཏེ་བྲིས་ན། དེ་མ་ཐག་ཏུ་མཚམས་མེད་པ་ལྔ་ལ་སོགས་པ་ལས་ཀྱི་སྒྲིབ་པ་ཐམས་ཅད་དང། སྡིག་པ་ཐམས་ཅད་བྱང་བར་འགྱུར་ཞིང་
[048-431b6] དགེ་བའི་རྩ་བ་རྣམས་ཀྱང་འཕེལ་བར་འགྱུར། བརྩོན་འགྲུས་འབར་བར་འགྱུར་རོ། །ཚེ་དེ་ཉིད་ལའང་ལུས་བདེ་པ་འཐོབ་པར་འགྱུར་འདོད་ཆགས་དང། ཞེ་སྡང་དང། གཏི་མུག་
[048-431b7] དང། ང་རྒྱལ་དང། ཁྲོ་བ་དང། ཕྲག་དོག་དང། སེར་སྣ་དག་སྲབ་མོར་འགྱུར་རོ། །དེས་ཡི་གེར་འབྲིར་བཅུག་ནས་ཀྱང་སྐུ་གདུང་དང་བཅས་པའི་མཆོད་རྟེན་གྱི་གནས་སུ་དེ་བཞིན་


[048-432a0] [432A] 
[048-432a1] ༄༅། །གཤེགས་པའི་སྐུ་གཟུགས་སྐུ་གདུང་དང་བཅས་པ་དང་སྤྱན་རས་གཟིགས་དབང་ཕྱུག་གི་གཟུགས་སྐུ་གདུང་དང་བཅས་པ་ཞལ་ཤར་ཕྱོགས་སུ་
[048-432a2] བསྟན་ཏེ་བཞག་ལ། མེ་ཏོག་དང། བདུག་སྤོས་དང། སྤོས་དང། མར་མེ་དག་གིས་མཆོད་པ་ཤིན་ཏུ་རྒྱ་ཆེར་བྱས་ལ། ཚེས་བརྒྱད་ནས་བརྩམས་ཏེ་ཚེས་བཅོ་ལྔའི་བར་དུ་
[048-432a3] སེམས་ཅན་ཐམས་ཅད་ལ་སྙིང་རྗེ་ཆེན་པོའི་སེམས་བསྐྱེད་པར་བྱ་ཞིང། གཙང་མ་ཁ་ཟས་དཀར་པོ་ཟ་བ། བསྙེན་ཏེ་གནས་པ་འཕགས་པ་ཡན་ལག་བརྒྱད་པ་ལ་གནས་
[048-432a4] པ་གྲོགས་པོ་ཡིད་གཅུགས་པ་དང་ལྡན་པ། ང་རྒྱལ་དང། ཁྲོ་བ་དང། ཕྲག་དོག་དང། སེར་སྣ་ཡོངས་སུ་སྤངས་པས་ཉིན་གཅིག་བཞིན་དུ་མཆོད་པ་རྒྱ་ཆེན་པོ་བྱས་ཏེ་དུས་
[048-432a5] གསུམ་དུ་བཟླས་བརྗོད་ལན་བརྒྱ་རྩ་བརྒྱད་རྩ་བརྒྱད་བྱའོ། །མེ་ཏོག་དང། བདུག་སྤོས་དང། སྤོས་དང། མར་མེ་དག་ཀྱང་ཕུལ་ལ་དུས་གསུམ་དུ་སྣ་མའི་མེ་ཏོག་བརྒྱ་རྩ་
[048-432a6] བརྒྱད་རྩ་བརྒྱད་འཕགས་པ་སྤྱན་རས་གཟིགས་དབང་ཕྱུག་གི་གཟུགས་ལ་གཏོར་བར་བྱའོ། །ལག་ན་རྡོ་རྗེ་ལའང་བདུག་སྤོས་ཀྱིས་བདུག་པར་བྱའོ། །ཕྱོགས་བཅུར་ཕྱག་
[048-432a7] བྱས་ལ་ནུབ་ཕྱོགས་ཀྱི་ལྷ་མོ་འཇིགས་བྱེད་མ་དང། ཤར་ཕྱོགས་ཀྱི་དཔེ་མེད་མ་དང། སྟེང་གི་ཕྱོགས་ཀྱི་དུང་ཅན་མ་ལ་སོགས་པ་ལ་ཕྱོགས་བཞིར་གཏོར་མ་རོ་སྣ་


[048-432b0] [432B] 
[048-432b1] འོ་ཐུག་དང། ཞོ་དང། འབྲས་ཆན་དག་ཀྱང་གཏོར་བར་བྱའོ། །དེས་ན་དེ་ལ་རྣམ་པར་གཡེང་བ་དང་འཇིགས་པ་འགའ་ཡང་འབྱུང་བར་མི་འགྱུར་
[048-432b2] ཞིང་སེམས་འཁྲུལ་བར་མི་འགྱུར་རོ། །སྣ་མའི་མེ་ཏོག་བརྒྱ་རྩ་བརྒྱད་པོ་ཐམས་ཅད་ལ་བཟླས་བརྗོད་བརྒྱ་རྩ་བརྒྱད་བྱས་ལ་བསྐུལ་བར་བྱའོ། །ཆོ་ག་འདི་ཁོ་ན་བཞིན་དུ་སྔར་
[048-432b3] བསྙེན་པ་བྱས་ལ་དེ་ནས་ཚེས་བཅོ་ལྔའི་ནང་པར་ས་ཕྱོགས་དེར་བུམ་པ་གང་བ་བཞི་བཞག་ལ་བདུག་སྤོས་དང། ཙནྡན་དང། པོག་དཀར་པོ་དང། ག་བུར་དག་ཀྱང་གཞག་
[048-432b4] མར་མེ་ཁ་བཞི། མེ་ཏོག་དང། བདུག་སྤོས་དང། གདུགས་དང། རྒྱལ་མཚན་དང། དར་དང། བ་དན་སྣ་ཚོགས་དག་དང། གསེར་དངུལ་གྱི་སྣོད་དག་གིས་ལེགས་པར་
[048-432b5] བརྒྱན་ལ་སྦྲང་རྩི་དང་སྦྱར་བའི་འོ་ཐུག་དང། ཞོ་དང་འབྲས་ཆེན་དང། གཞན་ཡང་ཅི་འབྱོར་པའི་ལྷ་བཤོས་དང། གཏོར་མ་དག་ཀྱང་ཕྱོགས་བཞིར་གཞག་གོ་སྣ་མའི་མེ་
[048-432b6] ཏོག་བརྒྱ་རྩ་བརྒྱད་ལ་སྔ་མ་བཞིན་དུ་བཟླས་བརྗོད་ལན་རེ་བྱས་ལ་ཕྱོགས་བཞིར་གཏོར་རོ། །དེ་ནས་སྣ་མའི་མེ་ཏོག་བརྒྱ་རྩ་བརྒྱད་ཕྲག་གསུམ་ལ་བཟླས་བརྗོད་ལན་རེ་བྱས་
[048-432b7] ལ༑ རེ་རེ་ནས་འཕགས་པ་སྤྱན་རས་གཟིགས་དབང་ཕྱུག་གི་གཟུགས་ལ་བསྣུན་པར་བྱའོ། །དེ་ནས་གཟུགས་དེ་འགུལ་བར་འགྱུར་ཞིང་སྒྲ་སྐད་ཆེན་པོའང་འབྱུང་བར་འགྱུར་


[048-433a0] [433A] 
[048-433a1] ༄༅། །འོད་ཟེར་དག་ཀྱང་འབྱུང་བར་འགྱུར། སའང་གཡོ་བར་འགྱུར་རོ། །དེ་ནས་ལས་ཐམས་ཅད་དང། དགོས་པ་ཐམས་ཅད་ཀྱང་འགྲུབ་པར་འགྱུར་ཞིང་
[048-433a2] དེ་བཞིན་གཤེགས་པ་མཐོང་བ་དང། བྱང་ཆུབ་སེམས་དཔའི་ས་ཐོབ་པར་ཡང་འགྱུར། སེམས་ཅན་ཐམས་ཅད་ཀྱིས་ཕྱག་བྱ་བའི་འོས་སུའང་འགྱུར། ནོར་དང། འབྲུ་དང་
[048-433a3] མཛོད་དང། བང་བ་རྣམས་འབྱོར་པར་ཡང་འགྱུར། ནད་ཐམས་ཅད་ཡོངས་སུ་སྤངས་པ་དང། ཚེ་རིང་བར་ཡང་འགྱུར། དགྲ་ཐམས་ཅད་དང། རྒྱལ་པོ་དང། རྒྱལ་བུ་དང་
[048-433a4] བློན་པོ་རྣམས་ཀྱང་དེ་ལ་ལྟ་འདོད་ཅིང་གཅེས་སྤྲས་བྱེད་པར་ཡང་འགྱུར། ཉོན་མོངས་པ་ཐམས་ཅད་དང། འདོད་ཆགས་དང། ཞེ་སྡང་དང། གཏི་མུག་སྤངས་པར་འགྱུར་
[048-433a5] ནམ་དུའང་སྡུག་པ་དང་མི་འབྲལ་བར་འགྱུར་རོ། །བརྟན་པ་དང་སྟོབས་དང། བརྩོན་འགྲུས་ཆེན་པོ་དང་ལྡན་པ་དང། གཟི་བརྗིད་དང་ལྡན་པ་དང། དབང་པོ་རྣོ་བ་དང། བློ་དང་
[048-433a6] ལྡན་པ་དང། སེམས་ཅན་ཐམས་ཅད་ལ་སྙིང་བརྩེ་བའི་སེམས་དང་ལྡན་པ་དང། ཆོ་ག་ཤེས་པ་དང། འཆི་བའི་ཚེ་ན་སངས་རྒྱས་བཅོམ་ལྡན་འདས་རྣམས་མཐོང་བ་དང། འཕགས་
[048-433a7] པ་སྤྱན་རས་གཟིགས་དབང་ཕྱུག་ཀྱང་མཐོང་བ་དང། བྱམས་པ་ལ་གནས་ཤིང་ཆོས་སྟོན་བཞིན་དུ་འཆི་བའི་དུས་བྱེད་པའི་བར་དུའང་འགྱུར་རོ། །སངས་རྒྱས་ཀྱི་ཞིང་ཇི་ལྟ་བུ་


[048-433b0] [433B] 
[048-433b1] འཁོར་ལོས་བསྒྱུར་བའི་རིགས་ཆེན་པོའམ་གང་དུ་རྗེས་སུ་དྲན་པར་བྱེད་པ་དེར་སྐྱེ་བ་དང། གཞན་ཡང་ཡོན་ཏན་སྟོང་ཕྲག་དུ་མ་དག་ཀྱང་འཐོབ་པར་འགྱུར་རོ། །
[048-433b2] གསོལ་པ། བཅོམ་ལྡན་འདས། དེ་ལྟར་ན། ཆོས་ཀྱི་རྣམ་གྲངས་འདི་དང། གཟུངས་ཀྱི་གསང་སྔགས་ཀྱི་གཞི་འདི་དག་ནི། ཡོན་ཏན་མང་པོའི་འབྱུང་གནས་ལགས་ཏེ། ཆོས་ཀྱི་
[048-433b3] རྣམ་གྲངས་འདི་ནི། དེ་བཞིན་གཤེགས་པའི་བྱིན་གྱི་རླབས་མ་མཆིས་པར་མཉན་པར་ཡང་རྔོ་མི་ཐོགས་ལ་གཟུང་བར་ཡང་རྔོ་མི་ཐོགས་ཀློག་པར་ཡང་རྡོ་མི་ཐོགས། མཆོད་པར་ཡང་རྔོ་
[048-433b4] མི་ཐོགས། ཡི་གེ་བྲི་བར་ཡང་རྔོ་མི་ཐོགས། ཡི་གེར་འབྲིར་སྩལ་བར་ཡང་རྔོ་མི་ཐོགས། དད་པར་ཡང་རྔོ་མི་ཐོགས་ལགས་སོ། །གལ་ཏེ་མཐོང་བར་གྱུར་ནའང་ཉན་པར་མི་འགྱུར་ལ། གལ་
[048-433b5] ཏེ་ཉན་པར་གྱུར་ནའང་དེ་སེམས་རྣམ་པར་གཡེངས་པས་ཉན་པར་འགྱུར་ཞིང་དད་པར་མི་འགྱུར། བསྙེན་བཀུར་བགྱིད་པར་མི་འགྱུར་ལགས་སོ། །གལ་ཏེ་བསྙེན་བཀུར་བགྱིད་པར་
[048-433b6] འགྱུར་ནའང་ཉོན་མོངས་པ་དང། གནོད་སེམས་དང་བཅས་པའི་སེམས་ཀྱིས་བསྙེན་བཀུར་བགྱིད་པར་འགྱུར་ལགས་སོ། །གལ་ཏེ་ཡི་གེར་འྦྲིའམ་ཡི་གེར་འབྲིར་སྩལ་བར་གྱུར་ནའང་
[048-433b7] དེ་གཞན་དག་ཡིད་ལ་བགྱིད་པར་འགྱུར་ལགས་སོ། །དེ་ཅིའི་སླད་དུ་ཞེ་ན། འདི་ལྟར་དེའི་སྔོན་གྱི་ལས་ཀྱི་འབྲས་བུ་ལགས་པའི་སླད་དུ་སྟེ། དེ་ནི་ལས་དེ་ཉམས་སུ་མྱོང་བར་བགྱིད་


[048-434a0] [434A] 
[048-434a1] ༄༅། །ཅིང་ཐེ་ཚོམ་སྐྱེ་བར་འགྱུར་ལགས་སོ། །མཚམས་མ་མཆིས་པ་ལྔ་བགྱིད་པས་ཀྱང་ལན་གསུམ་བསྒྲུབས་ན། རེ་བ་ཐམས་ཅད་ཡང་དག་པར་འགྲུབ་པར་
[048-434a2] འགྱུར་ལགས་ཏེ། དེ་ལ་ནེམ་ནུར་མ་མཆིས་པ་དང། ཡིད་གཉིས་མ་མཆིས་པ་དང། ཐེ་ཚོམ་མི་བསྐྱེད་པར་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་
[048-434a3] དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། རིགས་ཀྱི་བུ། ལེགས་སོ། །ལེགས་སོ་།ཆོས་ཀྱི་རྣམ་གྲངས་འདི་ནི་
[048-434a4] སེམས་ཅན་ཐམས་ཅད་ལ་དེ་བཞིན་གཤེགས་པའི་མཛད་པ་བྱེད་པར་འགྱུར་རོ། །དེ་ནས་གནོད་སྦྱིན་མོ་ཆེན་མོ་དཔེ་མེད་མ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་
[048-434a5] བཅོམ་ལྡན་འདས་ལ་མེ་ཏོག་དང། སྤོས་དང། བདུག་སྤོས་སྣ་ཚོགས་དང། རས་བཅོས་བུ་ཟུང་དག་གིས་མཆོད་པར་བྱས་ཏེ་བཅོམ་ལྡན་འདས་ཀྱི་ཞབས་གཉིས་ལ་གཏུགས་
[048-434a6] ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་འདི་ལྟར་བཅོམ་ལྡན་འདས་ཡུལ་ཀོའུ་ཤ་བཧི་ན་དབྱངས་ཅན་གྱི་ཀུན་དགའ་ར་བ་ན་
[048-434a7] བཞུགས་པའི་སྤྱན་སྔར་སེམས་ཅན་ཐམས་ཅད་ཀྱི་དོན་དང། སྨན་པ་དང། བདེ་བའི་སླད་དུ་དམ་བཅས་པ་བརྗོད་པར་རྗེས་སུ་དྲན་ལགས་ཏེ། བཅོམ་ལྡན་འདས། བདག་


[048-434b0] [434B] 
[048-434b1] དག་འཚལ་ལགས་སོ། །དེའི་སླད་དུ་བཅོམ་ལྡན་འདས་ཀྱིས་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། རེ་
[048-434b2] བ་ཐམས་ཅད་ཡོངས་སུ་རྫོགས་པར་འགྱུར་བ་དང། དགེ་སློང་དང་དགེ་སློང་མ་དང། དགེ་བསྙེན་དང། དགེ་བསྙེན་མ་རྣམས་ཀྱི་དོན་དུ་བདག་རྗེས་སུ་གཟུང་དུ་གསོལ། ན་མཿ་
[048-434b3] སརྦ་ཏ་ཐཱ་ག་ཏཱ་ནཱཾ། སྱཱད་ཡ་ཐེ་དན། ཧ་ཧ། ཧི་ཧི། ཧུ་ཧུ། ས་ར་ས་ར། ལ་ཧཱུཾ་ལ་ཧཱུཾ། ཤཱ་གྷྲཱིཾ། མ་ཧཱ་བིདྱཱ་སརྦ་བིདྱཱ་དྷ་ར་ན་མ་སྐྲི་ཏེ། ཧ་ས་ཧ་ས་ཀིཾ་ཏིཥྛ་སི་ཀིཾ་ཀིཾ་ཏིཥྛ་སི། ཀན་ཀ་
[048-434b4] བི་ཙི་ཏྲ། ཨ་བ་ར་ཎ་བི་བྷཱུ་ཥི་ཏཱངྒེ། པ་ཊ་པ་ཊ། བྷ་ར་བྷ་ར། བཧི་རི་བཧི་རི། བཧུ་རུ་བཧུ་རུ། སརྦ་ཨརྠན་མེ་སཱ་དྷ་ཡ། ཏུ་རུ་ཏུ་རུ། ཨརྠན་སཱ་དྷ་ཡ། ཨརྠན་དེ་ཧི་མེ། སརྦ་སཏྲཱ་ནཱཾ་སིདྡྷིཾ། ཧཱ་ཧཱ། པདྨེ་
[048-434b5] པདྨེ༑ མ་ཧཱ་པདྨེ། བི་ཤ་དེ་བི་ཤ་དེ། མ་ཧཱ་བི་ཤ་དེ། བྷ་བ་བྷ་བ། བྷ་བོ་བྷ་བཱ་ཡ། ཏ་མ་ཧཾ་གྷོ་རེ། ཏན་མེ་བིདྱ་མ་པྲ་ཡོ་ཛ་ན་ཡ། སིདྡྷིཾ་ཀུ་རུ། སརྦ་ཨཱ་ཤཱ་མེ་པ་རི་པཱུ་ར་ཡ། བུདྡྷ་ཨ་དྷིཥྛཱ་ནེ་ན་
[048-434b6] སཱཧཱ༑ བཅོམ་ལྡན་འདས། གང་ལ་ལ་ཡོན་ཏན་འཚལ་བ་དང། ནོར་དང་འབྲུ་འཚལ་བ་དང། སེམས་ཅན་ཐམས་ཅད་དབང་དུ་བགྱིད་པར་འཚལ་བ་དང། ནོར་གྱི་དབང་ཕྱུག་ཆེན་
[048-434b7] པོ་དང། རྒྱལ་སྲིད་དང། རིག་སྔགས་འཆང་ཆེན་པོ་ཉིད་དང་བདག་ཀྱང་མངོན་སུམ་དུ་མཐོང་བར་འཚལ་བ་དེས་ཆོས་བརྒྱད་ཀྱི་གདུགས་ལ་རས་དཀར་པོ་གསར་པ་ཁ་ཚར་མ་


[048-435a0] [435A] 
[048-435a1] ༄༅། །བཀུམ་པ་སྐྲ་བསལ་བ་ལ་རི་མོ་མཁན་གཙང་མ་བསྙེན་ཏེ་གནས་པ། འཕགས་པ་ཡན་ལག་བརྒྱད་པ་ལ་གནས་པས། ཚོན་རྩི་སྤྱིན་དང་མ་འབགས་པ་
[048-435a2] སྣོད་གསར་པའི་ནང་དུ་སྩལ་བས་དབུས་སུ་དེ་བཞིན་གཤེགས་བའི་སྐུ་གཟུགས་ཆོས་སྟོན་པའི་ཚུལ་དུ་བཞུགས་པ་བྲི་བར་བགྱིའོ། །གཡས་ཕྱོགས་སུ་འཕགས་པ་རྡོ་རྗེ་ཁྲོ་བོ་
[048-435a3] རད་པ་དཀར་པོ་འཚལ་བ། རྒྱན་ཐམས་ཅད་དང། མེ་ཏོག་ཕྲེང་བ་དང། ཟླ་གམ་དང། སེ་མོ་དོས་བརྒྱན་པ་རྡོ་རྗེ་གསོར་ཞིང་མཆིས་པ་བྲི་བར་བགྱིའོ། །གཡོན་ཕྱོགས་སུ་ནི་གནོད་
[048-435a4] སྦྱིན་མོ་ཆེན་མོ་དཔེ་མེད་མ་འདམ་བུ་མདའ་རྒྱུའི་མདོག་ལྟར་དཀར་ཤམ་དུ་མཆིས་ལ། རད་པ་དཀར་པོ་འཚལ་བ། རྒྱན་ཐམས་ཅད་ཀྱིས་བརྒྱན་པ། སུག་པ་ན་པདྨ་ཐོགས་ཤིང་
[048-435a5] ཡང་དག་པར་དབུགས་འབྱིན་པའི་ཚུལ་དུ་མཆིས་པ་བྲི་བར་བགྱིའོ་།དེ་ནས་རིག་སྔགས་འཆང་གཙང་མ་བསྙེན་ཏེ་གནས་པ། འཕགས་པ་ཡན་ལག་བརྒྱད་པ་ལ་གནས་པ། རད་
[048-435a6] པ་དཀར་པོ་འཚལ་བ། གྲོགས་དང་ལྡན་པ། ནས་ཆན་འོ་མ་དང་སྦྱར་བ་འཚལ་བས་སྔར་བསྙེན་པ་བགྱི་ལ། ཚེས་བརྒྱད་ཀྱི་གདུགས་ལ་དེ་བཞིན་གཤེགས་པའི་སྐུ་གདུང་དང་
[048-435a7] བཅས་པའི་གནས་གཙང་མར་དང་པོར་ཁོ་ནར་དེ་བཞིན་གཤེགས་པ་དང། ལག་ན་རྡོ་རྗེ་ལ་མེ་ཏོག་དང། བདུག་སྤོས་དང། སྤོས་དག་གསོལ་བར་བགྱི་ཞིང། ཕྱོགས་བཞིར་


[048-435b0] [435B] 
[048-435b1] ཞོ་དང། འབྲས་ཆན་དང། རོ་སྣ་ཚོགས་དང་ལྡན་པ་དང། ཆན་སྣ་ཚོགས་ཀྱི་གཏོར་མ་དག་གཏོར་ལ། མེ་ཏོག་དང། བདུག་སྤོས་དང། སྤོས་དང། མར་མེ་སྣ་
[048-435b2] ཚོགས་དག་གིས་མཆོད་པ་བགྱིས་ནས་དུས་གསུམ་དུ་སྣ་མའི་མེ་ཏོག་བརྒྱ་རྩ་བརྒྱད་ཕྲག་གསུམ་ལ་བཟླས་བརྗོད་བརྒྱ་རྩ་བརྒྱད་ཕྲག་གསུམ་བགྱི་ཞིང། རེ་རེ་ནས་གནོད་སྦྱིན་མོ་
[048-435b3] ཆེན་མོ་དཔེ་མེད་མའི་གཟུགས་དེ་ལ་བསྣུན་པར་བགྱིའོ། །དེ་ནས་ཟླ་བ་ཉའི་ཚེས་བཅོ་ལྔའི་གདུགས་ལའང་ཆོག་འདི་ཉིད་དང། གཞན་ཡང་ཅི་འབྱོར་བ་དག་དང། བདུག་སྤོས་
[048-435b4] དང། ག་པུར་དང། པོག་དཀར་པོ་དང། ཙནྡན་དང། ཤིང་མུ་ས་དག་ཀྱང་དབུལ། འབྲུ་མར་དྲི་བདའ་བའི་ཞུགས་མར་ཁ་གཉིས་ཀྱང་དབུལ་བར་བགྱིའོ། །དེ་ནས་བདག་དེར་རང་གི་
[048-435b5] གཟུགས་ཀྱིས་གནས་པར་བགྱི་ཞིང་དམ་པ་ཅི་འཚལ་བའང་སྩལ་བར་བགྱི་སྟེ། ཏིང་ངེ་འཛིན་ཐོབ་པ་དང། ནམ་མཁའ་ལ་མཆིས་པ་དང། ལུས་མི་སྣང་བར་བགྱི་བ་དང། རྒྱལ་སྲིད་
[048-435b6] དང། སྟོབས་ཀྱི་འཁོར་ལོས་བསྒྱུར་བ་ཉིད་དང། རིག་སྔགས་འཆང་ཉིད་དང། གཏེར་ལྟ་འཚལ་བ་དང། ནོར་སྒྱུར་འཚལ་བ་དང། ཕ་རོལ་གྱི་སེམས་འཚལ་བ་དང། ཚེ་རིང་བ་དང་
[048-435b7] དམ་པ་ཅི་འཚལ་བའང་སྩལ་བར་བགྱི་ལགས་སོ། །དེས་ཀྱང་སེམས་ཅན་ཐམས་ཅད་ལ་བྱམས་པའི་སེམས་དང། ང་རྒྱལ་དང། ཁྲོ་བ་དང། ཕྲག་དོག་དང། སེར་སྣ་ཡོངས་སུ་


[048-436a0] [436A] 
[048-436a1] ༄༅། །སྤངས་པའི་སེམས་སུ་བགྱིའོ། །མཆོད་རྟེན་དང། ཆོས་དང། དགེ་འདུན་གྱི་ནོར་འཕྲོག་པ་ཡོངས་སུ་སྤང་བ་དང། དེ་བཞིན་གཤེགས་པ་རྣམས་ལ་དང་བ་མི་
[048-436a2] ཕྱེད་པར་བགྱིའོ། །བཅོམ་ལྡན་འདས། གལ་ཏེ་མཚམས་མ་མཆིས་པ་བགྱིད་བ་ཞིག་གིས་ཀྱང་ལན་གསུམ་བསྒྲུབས་ཏེ་བདག་གིས་མ་སྩལ་བར་གྱུར་ན། བཅོམ་ལྡན་འདས་
[048-436a3] བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མ་གྱུར་ཅིག་གལ་ཏེ་སངས་རྒྱས་ལ་མ་དད་པར་གྱུར་པ་དང། ཡིད་གཉིས་སུ་
[048-436a4] གྱུར་པ་གང་ལགས་པ་དང། སྡིག་པ་མི་དགེ་བའི་ཆོས་བགྱིས་ནས་འགྱོད་པར་མི་བགྱིད་པ་དང། ཉོན་མོངས་པ་དང། ཉེ་བའི་ཉོན་མོངས་པའི་སེམས་དང་ལྡན་པ་གང་ལགས་
[048-436a5] པ་དེ་དག་ལའང་བདག་མཐོང་བ་སྩལ་བར་བགྱི་ཞིང་ཐོབ་པར་ཡང་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་མོ་ཆེན་མོ་དཔེ་མེད་མ་ལེ་ལེགས་སོ་ཞེས་བྱ་
[048-436a6] བ་བྱིན་ཏེ། སྲིང་མོ། ལེགས་སོ། །ལེགས་སོ། །སྲིང་མོ་ཁྱོད་ཀྱིས་སེམས་ཅན་ཐམས་ཅད་ཀྱི་དོན་དུ་སྡིག་པ་ཀུན་ཏུ་སྤྱོད་པའི་སེམས་ཅན་རྣམས་ལ་གསང་སྔགས་ཀྱི་གཞི་
[048-436a7] འདི་ལྟ་བུ་འདི་དག་སྨྲས་ཞིང་དམ་བཅའ་བའང་བྱས་པ་ནི། ཡང་ཁྱོད་ལེགས་སོ། །ཁྱོད་སྙིང་རྗེ་ཆེན་པོ་འདི་ལྟ་བུ་འདིས་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་


[048-436b0] [436B] 
[048-436b1] ཁྱོད་ཀྱིས་དེ་བཞིན་དུ་གྱིས་ཤིག་དེ་ནས་ལྷ་མོ་ཆེན་མོ་དུང་ཅན་མས་བཅོམ་ལྡན་འདས་ལ་མེ་ཏོག་སྣ་ཚོགས་དང། སྤོས་སྣ་
[048-436b2] ཚོགས་དག་གིས་མཆོད་པ་བྱས་ཏེ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་
[048-436b3] གིས་དེ་བཞིན་གཤེགས་པའི་བྱིན་གྱི་རླབས་ཀྱིས་དེ་བཞིན་གཤེགས་པའི་བསྟན་པ་ཡུན་རིང་དུ་གནས་པར་བགྱི་བ་དང། ཆོས་སྨྲ་བ་དེ་དག་ཀྱང་བསྲུང་བའི་སླད་དུ་དམ་བཅའ་བར་
[048-436b4] བགྱི་ཞིང། རེ་བ་ཐམས་ཅད་ཡོངས་སུ་རྫོགས་པར་བགྱིད་པའི་གསང་སྔགས་ཀྱི་གཞི་རྣམས་སྩལ་བར་བགྱི་ལགས་ཀྱི། དེའི་སླད་དུ་བཅོམ་ལྡན་འདས་ཀྱིས་བདག་ལ་རྗེས་སུ་
[048-436b5] གནང་བར་མཛད་དུ་གསོལ། ན་མཿ་སརྦ་ཏ་ཐཱ་ག་ཏ་ནཱི། ཏདྱ་ཐཱ། ཨོཾ་ཤཾ་ཁི་ནི་དེ་བི། ཨཱ་གཙྪ་ཨཱ་གཙྪ། ཏིཥྛཱ་དྷ་ནེ། དྷཱ་ན་ཛ་ཡེ། བྲི་བྲི། བྲི་དྷཱ་ཀ་རི། དཧྲི་དཧྲི། དཧྲི་ཏི་ཀ་རི། ནཱ་ནཱ་བི་བི་དྷ་
[048-436b6] པ་ཤ་བསྟ། ཨཱ་ཡུ་དྷ་དྷ་ར་ནི། ཡུ་ཡུ་ཨཱ་ཡུཥྤ་ལ་ན། ཏ་ཐཱ་ག་ཏ་ནཱཾ། སྨ་ར་བོ་དྷ་ཙིཏྟཾ། མ་བི་ལམྦ། དེ་ཧི་མེ་བ་ར་ན། ཤཾ་ཁི་ནི་སཱཧཱ། བཅོམ་ལྡན་འདས། གསང་སྔགས་ཀྱི་གཞི་འདི་དག་ལུས་ལ་
[048-436b7] གནས་པར་བགྱིས་ན། དེའི་སྙན་པ་འཕེལ་བར་འགྱུར་ཞིང། གཟི་བརྗིད་འཕེལ་བ་དང། ལོངས་སྤྱོད་འཕེལ་པ་དང། དབང་ཕྱུག་འཕེལ་བ་དང། ཚེ་རིང་བ་དང། དགྲ་རྣམས་དབང་


[048-437a0] [437A] 
[048-437a1] ༄༅། །དུ་བགྱི་བའང་འཕེལ་བར་འགྱུར་ལགས་སོ། །ས་ཕྱོགས་གཙང་མའམ། ལྷའི་གནས་སུ་ཅི་འབྱོར་བའི་གཏོར་མ་ཕྱོགས་བཞིར་སྩལ་ལ། དེ་བཞིན་
[048-437a2] གཤེགས་པ་ལ་བདུག་སྤོས་དང། པོག་དཀར་པོ་དག་གིས་མཆོད་པ་རྒྱ་ཆེར་བགྱི་ཞིང་ཞུགས་མར་དག་ཀྱང་ཕུལ་ལ། དགུང་ཉི་ཤུ་རྩ་གཅིག་ཏུ་བྱམས་པ་ལ་གནས་པ་དང་
[048-437a3] དེས་པར་གནས་ཤིང་བཟླས་བརྗོད་ལན་བརྒྱ་རྩ་བརྒྱད་བགྱིས་ན་དམ་པའི་ཆོས་སྤོང་བ་མ་གཏོགས་པ་རྣམས་ཀྱི་བསམ་པ་ཐམས་ཅད་ཡོངས་སུ་རྫོགས་པར་བགྱི་ལགས་
[048-437a4] སོ༑ ༑དེ་ནས་བཅོམ་ལྡན་འདས་དང། ཇི་ལྟར་ལྷགས་པའི་འཁོར་དེ་དག་གིས་ལྷ་མོ་ཆེན་མོ་དུང་ཅན་མ་ལ་ལགས་སོ་ཞེས་བྱ་བ་བྱིན་ཏེ་སྲིང་མོ། ལེགས་སོ། །ལེགས་
[048-437a5] སོ༑ ༑ཡོན་ཏན་མང་པོ་དང་ལྡན་པའི་དམ་བཅའ་བ་འདི་ནི་ལེགས་པར་སྨྲས་སོ། །སྲིང་མོ། ཁྱོད་ཀྱིས་མ་འོངས་པའི་དུས་ན་དེ་བཞིན་དུ་གྱིས་ཤིག་དེ་ནས་ལྷ་མོ་ཆེན་མོ་འཇིགས་
[048-437a6] བྱེད་མས་བཅོམ་ལྡན་འདས་ལ་གསེར་གྱི་མེ་ཏོག་དག་གིས་མཆོད་པ་བྱས་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་འདས་ལ་འདི་སྐད་ཅེས་
[048-437a7] གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་སྨྲ་བ་དེ་དག་དང། ཆོས་ཉན་པ་དེ་དག་དང། ཡི་གེར་འབྲི་བ་དེ་དག་དང། འཛིན་པ་དང། ཀློག་པ་དང། མཆོད་པ་བགྱིད་


[048-437b0] [437B] 
[048-437b1] བགྱིད་པ། དབྱིག་དང། ནོར་བུ་དང། མུ་ཏིག་དང། ལོངས་སྤྱོད་དང་དབང་ཕྱུག་དང། རྒྱལ་སྲིད་དང། ཚེ་རིང་བར་བགྱིད་
[048-437b2] པ༑ དགྲ་ཐམས་ཅད་དབང་དུ་བགྱིད་པའི་གསང་སྔགས་ཀྱི་གཞི་རྣམས་སྩལ་བར་བགྱི་སྟེ། རྒྱལ་པོའམ། རྒྱལ་པོའི་བཙུན་མོའམ་དགེ་སློང་ངམ། དགེ་སློང་མའམ། དགེ་བསྙོན་
[048-437b3] ནམ༑ དགེ་བསྙེན་མ་གང་ལ་ལ་ཞིག་འཛིན་ཏམ། ཀློག་གམ། བསྙེན་བཀུར་བགྱིད་དམ། ཡི་གེར་འྦྲིའམ། ཡི་གེར་འབྲིར་སྩོལ་ཏམ། མཆོག་ཏུ་གུས་པས་ཇི་སྐད་གསུངས་
[048-437b4] བའི་སྒྲུབ་པ་ལ་སྒྲུབ་པར་བགྱིད་ན། བཅོམ་ལྡན་འདས། བདག་གིས་དེ་བསྲུང་བར་བྱ། ཡོངས་སུ་བསྐྱང་བར་བགྱི་ཞིང་དམ་པ་ཅི་འཚལ་བའང་སྩལ་བར་བགྱི་སྟེ། ལོངས་སྤྱོད་དང་
[048-437b5] དབང་ཕྱུག་དག་གིས་མི་བྲེལ་བར་བགྱི། འཐབ་མོ་དང། འགྱེད་པ་དང། ཁྲག་ཁྲུག་དང། འཁྲུག་སློང་དག་ལུས་རྒྱལ་བར་བགྱི། ཚེ་ཕུན་སུམ་ཚོགས་པ་ཉེ་བར་བསྒྲུབ་པར་བགྱི། དེའི་
[048-437b6] ཡུལ་དང་གྲོང་ཁྱེར་དག་ཀྱང་ཡོངས་སུ་བསྐྱང་བར་བགྱི་ལགས་ཀྱི། དེའི་སླང་དུ་བཅོམ་ལྡན་འདས་ཀྱིས་བདག་ལ་རྗེས་སུ་གནང་བར་མཛད་དུ་གསོལ། ན་མཿ་སརྦ་ཏ་ཐཱ་ག་ཏ་ནཱཾ། ཏདྱ་ཐཱ་
[048-437b7] ཨོཾ་ཤཾ་ཁི་ནི་དེ་བི། ཨཱ་གཙྪ་ཨཱ་གཙྪ། ཏིཥྛཱདྷ་ནེ་དྷཱ་ན་ཛ་ཡེ། བྲི་བྲི། བྲི་དྷཱ་ཀ་རི། དཧྲི་དཧྲི། དཧྲི་ཏ་ཀ་རི། ནཱ་ནཱ་བི་བི་དྷ། བ་ཤ་བསྟ་དྷ་དྷ་རི་ནི། ཡུ་ཡུ་ཨ་ཡུཥྤྲཱ་ལ་ལེ། ཏ་ཐཱ་ག་ཏ་ནཱཾ། སྨ་ར་བོ་དཧི་


[048-438a0] [438A] 
[048-438a1] ༄༅། །ཙིཏྟཾ། མ་བི་ལམྦ། དེ་ཧི་མེ་པ་ར་ན། ཤཾ་ཁི་ནི་སཱཧཱ། བཅོམ་ལྡན་འདས། བདག་གིས་སེམས་ཅན་ཐམས་ཅད་ཀྱི་དོན་དུ་དེ་བཞིན་གཤེགས་པས་བྱིན་
[048-438a2] གྱིས་བརླབས་ཤིང་དེ་བཞིན་གཤེགས་པས་རྗེས་སུ་གནང་བའི་གསང་སྔགས་ཀྱི་གཞི་འདི་དག་སྨྲས་ལགས་ཏེ། དེ་བཞིན་གཤེགས་པའི་སྤྱན་སྔར་མེ་ཏོག་དང། བདུག་སྤོས་དང་
[048-438a3] སྤོས་དང། མར་མེ་དག་གིས་མཆོད་པ་བགྱིས་ལ། ཕྱོགས་བཞིར་ཡང་འོ་ཐུག་དང། རོ་སྣ་ཚོགས་དང་ལྡན་པའི་གཏོར་མ་དག་སྩལ་ཏེ། ཅི་དང་ཅི་འཚལ་བ་ཡིད་ལ་བགྱིས་
[048-438a4] ཤིང་བཟླས་བརྗོད་ལན་བརྒྱ་རྩ་བརྒྱད་ཀྱིས་མཆོད་པ་བགྱིས་ན་རེ་བ་དེ་དང་དེ་དག་ཐམས་ཅད་ཡོངས་སུ་རྫོགས་པར་བགྱིད་ལགས་སོ་།གང་ལ་ལ་བདག་རང་གི་གཟུགས་མཐོང་
[048-438a5] བར་འཚལ་བ་དེས་ཚེས་བརྒྱད་ཀྱི་གདུགས་ལ་རས་དཀར་པོ་གསར་པ་ཁ་ཚར་མ་བཀུམ་པ་སྐྲ་མ་མཆིས་པ་ལ་རི་མོ་མཁན་གཙང་མ་འཕགས་པའི་ཡན་ལག་བརྒྱད་ཡོངས་སུ་
[048-438a6] བཟུང་བས་ཚོན་རྩི་སྤྱིན་དང་མ་འབགས་པ་སྣོད་གསར་པའི་ནང་དུ་སྩལ་བས། དབུས་སུ་དེ་བཞིན་གཤེགས་པའི་སྐུ་གཟུགས་ཆོས་སྟོན་པའི་ཚུལ་དུ་བཞུགས་པ་བྲི་བར་བགྱིའོ།།
[048-438a7] གཡས་ཕྱོགས་སུ་འཕགས་པ་སྤྱན་རས་གཟིགས་དབང་ཕྱུག་ཆོས་ཀྱི་འབེལ་བའི་གཏམ་སྟོན་པ་བྲི་བར་བགྱིའོ། །གཡོན་ཕྱོགས་སུ་ནི་ལྷ་མོ་ཆེན་མོ་འཇིགས་བྱེད་མ་འདམ་བུ་


[048-438b0] [438B] 
[048-438b1] རད་པ་དཀར་པོ་འཆལ་བ། རྒྱན་ཐམས་ཅད་ཀྱིས་བརྒྱན་པ། རིལ་བ་དང། བགྲང་ཕྲེང་ཐོགས་ཤིང་ཡང་དག་པར་དབུགས་
[048-438b2] འབྱིན་པའི་ཚུལ་དུ་མཆིས་པ་བྲི་བར་བགྱིའོ། །དེ་ནས་རིག་སྔགས་འཆང་གཅང་མས་སྔར་བསྙེན་པ་བགྱི་ལ་ཚེས་བརྒྱད་ནས་ཚེས་བཅོ་ལྔའི་བར་དུ་མཆོད་རྟེན་སྐུ་གདུད་དང་བཅས་
[048-438b3] པའི་གནས་སུ་མེ་ཏོག་དང། བདུག་སྤོས་དང། སྤོས་དང། མེ་ཏོག་ཕྲེང་དག་གིས་མཆོད་པ་བགྱི་ཞིང། ཕྱོགས་བཞིར་ཡང་འོ་ཐུག་དང། ཞོ་དང། འབྲས་ཆན་གྱི་གཏོར་མ་
[048-438b4] དག་གཏོར་ལ། མེ་ཏོག་དང། བདུག་སྤོས་དང། མར་མེ་སྣ་ཚོགས་དག་གིས་མཆོང་པ་རྒྱ་ཆེར་བགྱི་ཞིང་ལྷ་བཤོས་དཀར་པོ་དག་ཀྱང་ཕུལ་ལ། གཏོར་མ་རོ་སྣ་ཚོགས་དང་ལྡན་པ་
[048-438b5] དང། གཞན་ཡང་ཅི་འབྱོར་པ་དག་སྩལ་ནས་སེམས་ཅན་ཐམས་ཅད་ལ་བྱམས་པའི་སེམས་དང། སྙིང་རྗེའི་སེམས་ཀྱིས་སྣ་མའི་མེ་ཏོག་བརྒྱ་རྩ་བརྒྱད་ལ་བཟླས་བརྗོད་ལན་བརྒྱ་
[048-438b6] རྩ་བརྒྱད་བགྱི་ཞིང། རེ་རེ་ནས་ལྷ་མོ་ཆེན་མོ་འཇིགས་བྱེད་མའི་གཟུངས་དེ་ལ་འཕང་བར་བགྱིའོ། །དེ་ནས་བདག་དེར་རང་གི་གཟུགས་ཀྱིས་གནས་པར་བགྱི། དམ་པ་ཅི་འཚལ་བའང་
[048-438b7] སྩལ་བར་བགྱི་སྟེ། རྒྱལ་སྲིད་ཀྱི་དབང་ཕྱུག་དང། ནམ་མཁའ་ལ་མཆི་བ་དང། གཏེར་ལྟ་འཚལ་བ་དང། ནོར་སྒྱུར་འཚལ་བ་དང་རིག་སྔགས་འཆང་ཉིད་དང། དུས་མ་ལགས་པར་


[048-439a0] [439A] 
[048-439a1] ༄༅། །འགུམ་པ་བཟློག་པ་དང། བྲོ་ནད་ཐམས་ཅད་རབ་ཏུ་ཞི་བར་བགྱི་བ་དང། ཕ་རོལ་གྱི་དམག་ཚོགས་རབ་ཏུ་གཞོམ་པ་དང། སེམས་ཅན་ཐམས་ཅད་ལ་བྱམས་
[048-439a2] པ་སྐྱེ་བ་དང། གཞན་ཡང་ཅི་འཚལ་པའི་ལས་དག་ཀྱང་བགྱི་ལགས་སོ། །བཅོམ་ལྡན་འདས། གལ་ཏེ་དམ་པའི་ཆོས་སྤོང་བ་དང། སངས་རྒྱས་དང། ཆོས་དང། དགེ་འདུན་
[048-439a3] དག་ལ་ཐེ་ཚོམ་དུ་གྱུར་པ་གང་ལགས་པ་མ་གཏོགས་པར་མཚམས་མ་མཆིས་པ་ལྔ་བགྱིད་པ་ཞིག་ལགས་ནའང་བདག་གི་རེ་བ་ཐམས་ཅད་ཡོངས་སུ་རྫོགས་པར་མ་བགྱིས་
[048-439a4] པར་གྱུར་ན། བཅོམ་ལྡན་འདས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མ་གྱུར་ཅིག་བཅོམ་ལྡན་འདས་ཀྱིས་བཀའ་སྩལ་
[048-439a5] པ༑ སྲིང་མོ། ལེགས་སོ། །ལེགས་སོ། །སྲིང་མོ་ཁྱོད་སེམས་ཅན་ཐམས་ཅད་ཀྱི་དོན་དང། ཕན་པ་དང། བདེ་བའི་ཕྱིར་ཞུགས་ཤིང། ཆོས་ཀྱི་རྣམ་གྲངས་འྡིའང་ཡུན་རིང་
[048-439a6] དུ་གནས་པར་བྱ་བའི་ཕྱིར་ཞུགས་པ་ནི། ཡང་ཁྱོད་ལེགས་སོ་།སྲིང་མོ། དེའི་ཕྱིར་ཁྱོད་ཀྱིས་རྟག་ཏུ་དམ་བཅས་པ་འདི་དྲན་པར་གྱིས་ཤིག་དེ་ནས་དེའི་ཚེ་ས་ཆེན་པོ་འདི་རབ་
[048-439a7] ཏུ་གཡོས་ཤིང་ལྷའི་མེ་ཏོག་གི་ཆར་དག་ཀྱང་མངོན་པར་རབ་ཏུ་བབ་པ་དང། ཐམས་ཅད་དང་ལྡན་པའི་འཁོར་དེ་དག་གིས་ཀྱང་ལེགས་སོ། །ཞེས་བྱ་བ་བྱིན་ཏེ། སྲིང་མོ། ལེགས་


[048-439b0] [439B] 
[048-439b1] ༑ལེགས་སོ། །ཁྱོད་ཀྱིས་སེམས་ཅན་ཐམས་ཅད་ཀྱི་རེ་བ་ཐམས་ཅད་ཡོངས་སུ་རྫོགས་པར་འགྱུར་བའི་དམ་བཅའ་བ་འདི་ནི་ལེགས་པར་སྨྲས་སོ། །དེ་ནས་བཅོམ་ལྡན་འདས་
[048-439b2] ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅི་རིགས་ཀྱི་བུའམ། རིགས་ཀྱི་བུ་
[048-439b3] མོ་ད་ཆོས་ཀྱི་རྣམ་གྲངས་འདི་ཡི་གེར་འབྲི་བ་དང། ཡི་གེར་འབྲིར་སྩོལ་བ་དང། ཀློག་པ་དང། མཆོད་པ་དང། ཡང་དག་པར་སྟོན་པ་དང། འདོན་པ་དང། མཆིད་ཏོན་དུ་བགྱིད་པ་དེས་
[048-439b4] བསོད་ནམས་འཐོབ་པར་འགྱུར་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། འཕགས་པ་སྤྱན་རས་གཟིགས་དབང་ཕྱུག་དེའི་ཕྱིར་དེ་ཁྱོད་ཉིད་ལ་དྲི་ཡི། ཁྱོད་ཀྱིས་ཇི་ལྟར་
[048-439b5] བཟོད་པ་དེ་བཞིན་དུ་ལན་ཐོབ་ཅིག་སྤྱན་རས་གཟིགས་དབང་ཕྱུག་གིས་གསོལ་པ། བཅོམ་ལྡན་འདས། དེ་བཞིན་གཤེགས་པ་ལ་ནི་མ་གཟིགས་པའམ་མ་གསན་པའམ་
[048-439b6] མ་དགོངས་པ་དང། རྣམ་པར་མི་མཁྱེན་པ་མི་མངའ་བས་བཅོམ་ལྡན་འདས་ཉིད་ཀྱིས་བཀའ་སྩལ་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཆོས་ཀྱི་
[048-439b7] རྣམ་གྲངས་འདི་ཡི་གེར་འབྲི་བ་དང། ཡི་གེར་འབྲིར་འཇུག་པ་དང་ཀློག་པ་དང། མཆོད་པ་དང། ཡང་དག་པར་སྟོན་པ་དང། འདོན་པ་ནྡང། ཁ་ཏོན་དུ་བྱེད་པ་ལས་བསོད་


[048-440a0] [440A] 
[048-440a1] ༄༅། །ནམས་འཐོབ་པར་འགྱུར་བ་གང་ཡིན་པ་དེ་ནི་དཔེས་བརྗོད་པར་ཡང་མི་ནུས་སོ། །དེ་ཅིའི་ཕྱིར་ཞེ་ན། གོས་དང། རྒྱན་དང་དབྱིག་དང། གསེར་དང་
[048-440a2] ནོར་བུ་དང། མུ་ཏིག་དག་གིས་སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱས་ཏེ་རྩེར་བཅུག་ཀྱང་སེམས་ཅན་དེ་དག་སྐྱེ་བ་དང། རྒ་བ་
[048-440a3] དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དག་ལས་ཡོངས་སུ་ཐར་པར་མི་འགྱུར་བ་
[048-440a4] ཉིད་ཡིན་ཞིང། ལོ་འབུམ་དུ་འདོད་པའི་ཡོན་ཏན་ལྔ་པོ་དག་གིས་རྩེར་བཅུག་ཀྱང་སེམས་ཅན་དེ་དག་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་
[048-440a5] འཇིག་རྟེན་དང། ཡི་དྭགས་ཀྱི་ཡུལ་དག་ལས་ཡོངས་སུ་ཐར་པར་མི་འགྱུར་བ་ཉིད་དེ། སེམས་ཅན་རྣམས་ཀྱི་ཕྱིར་ཆོས་ཀྱི་རྣམ་གྲངས་འདི་ཉན་ཅིང་མཆོད་པ་བྱེད་པ་དང་
[048-440a6] ཡང་དག་པར་བསྟན་ཏེ། དེའི་དོན་ཀྱང་མཉན་ཅིང་ནན་ཏན་གྱིས་སྒྲུབ་པར་བྱེད་པ་ནི་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་
[048-440a7] པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དག་དང། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་ཐམས་


[048-440b0] [440B] 
[048-440b1] བཞིན་གཤེགས་པས་འདིའི་བསོད་ནམས་ཀྱི་ཆེད་ཀྱི་དཔེ་མི་མཛད་དོ་།རིགས་ཀྱི་བུ། གང་གིས་ཆོས་ཀྱི་རྣམ་གྲངས་
[048-440b2] འདི་དང། ཆོས་སྨྲ་བ་དང། འཛིན་པ་དང། ཀློག་པ་དང། ཡི་གེར་འབྲི་བ་དང། མཆོད་པ་བྱེད་པ་དང། གང་གི་ཕྱིར་དབྱིག་ཡུངས་འབྲུ་ཙམ་ཡོངས་སུ་གཏོང་བར་བྱེད་དམ། མེ་
[048-440b3] ཏོག་གཅིག་གམ། འབྲས་བུ་གཅིག་གམ། བ་དན་ནམ། རོལ་མོའི་སྒྲ་འམ་སྤོས་སམ། གོས་སམ། རྒྱན་གཅིག་ཙམ་ཞིག་ཡོངས་སུ་གཏོང་བར་བྱེད་དམ། ཡི་གེར་འབྲི་
[048-440b4] བའམ༑ ཡི་གེར་འབྲིར་འཇུག་གམ། འཆང་ངམ། ཀློག་གམ། མཆོད་པ་བྱེད་དམ། ཡང་དག་པར་སྟོན་ཏམ། བསྙེན་བཀུར་བྱེད་དམ། གཞན་དག་ལའང་རྒྱ་ཆེར་ཡང་དག་པར་
[048-440b5] རབ་ཏུ་སྟོན་པར་བྱེད་པ་གང་ཡིན་པ་དང། གང་གིས་དེ་བཞིན་གཤེགས་པ་འཁོར་དང་བཅས་པ་མངོན་སུམ་དུ་བཞུགས་པ་ལ་ལོ་འབུམ་དུ་མེ་ཏོག་དང། བདུག་སྤོས་དང། སྤོས་
[048-440b6] དང༑ མེ་ཏོག་ཕྲེང་དང། བྱུག་པ་དང། གདུགས་དང། རྒྱལ་མཚན་དང། བ་དན་དག་གིས་མཆོད་པས་མཆོད་པར་བྱེད། རྗེ་པར་བྱེད་ཅིང་བདེ་བའི་ཡོ་བྱད་ཐམས་ཅད་ཀྱིས་
[048-440b7] བསྙེན་བཀུར་བྱེད་པ་དང། གཙུག་ལག་ཁང་དང། འཆགས་དང་སྐྱེད་མོས་ཚལ་དག་བྱེད་དུ་བཅུག་གམ། དེ་བཞིན་གཤེགས་པའི་ཕྱིར་རིན་པོ་ཆེ་སྣ་བདུན་གྱི་མཆོད་རྟེན་


[048-441a0] [441A] 
[048-441a1] ༄༅། །འཕང་དུ་དཔག་ཚད་ཕྱེད་པ་བྲྒྱའམ་སྟོང་བྱེད་དུ་བཅུག་སྟེ། དེ་དག་ལ་ལོ་འབུམ་དུ་མཆོད་པ་དག་གིས་མཆོད་པར་བྱེད་པ་བས། གང་ཆོས་ཀྱི་རྣམ་
[048-441a2] གྲངས་འདི་ཡི་གེར་འབྲི་བ་དང། ཡི་གེར་འབྲིར་འཇུག་པ་དང། འཆང་བ་དང། ཀློག་པ་དང། འདོན་པ་དང། མཆོད་པ་བྱེད་པ་དང། ཡང་དག་པར་སྟོན་པ་དེ་ནི། དེ་པས་ཆོས་བསོད་
[048-441a3] ནམས་མངོན་པར་འདུ་བྱ་བ་ཆེས་མང་དུ་སྐྱེ་བར་འགྱུར་གྱི། དེ་བཞིན་གཤེགས་པ་ལ་མངོན་སུམ་དུ་མཆོད་པ་བྱེད་པ་དེ་ནི་དེ་ལྟ་མ་ཡིན་ལ། སེམས་ཅན་ཐམས་ཅད་ལ་སྦྱིན་
[048-441a4] པ་བྱིན་ཞིང་འདོད་པའི་ཡོན་ཏན་ལྔ་པོ་དག་གིས་རྩེར་བཅུག་པའང་དེ་ལྟ་མ་ཡིན་ནོ། །དེ་ལྟ་བས་ན། རིགས་ཀྱི་བུ་དང། རིགས་ཀྱི་བུ་མོ་དང། རྒྱལ་པོ་དང། རྒྱལ་བུ་དང་
[048-441a5] བློན་པོ་ཆེན་པོ་དང། བློན་པོ་དེ་དག་གིས་རྟག་པར་རྒྱུན་དུ་ཆོས་ཀྱི་རྣམ་གྲངས་འདི་མཆོད་པར་བྱའོ། །གང་ཆོས་ཀྱི་རྣམ་གྲངས་འདི་སྒྲོག་པར་བྱེད་པ་དང། རྗོད་པར་བྱེད་པ་
[048-441a6] དང། དོན་ཀྱང་ཉེ་བར་སྒྲུབ་པར་བྱེད་པའི་དགེ་བའི་བཤེས་གཉེན་དེ་དག་ལའང་དེ་བཞིན་གཤེགས་པ་ཉིད་དུ་འདུ་ཤེས་བསྐྱེད་པར་བྱ་ཞིང། དེ་དག་གིས་བསྙེན་བཀུར་བྱས་
[048-441a7] ཏེ་ཆོས་ཀྱི་རྣམ་གྲངས་འདི་མཉན་པར་བྱ། གཟུང་བར་བྱ། བཅང་བར་བྱ། བཀླག་པར་བྱ། ཡིད་ལ་བྱ་ཞིང་འདི་ལྟར་སེམས་བསྐྱེད་པར་བྱ་སྟེ། བདག་ཅག་དོན་མེད་པ་ལ་དོན་


[048-441b0] [441B] 
[048-441b1] མི་རྟག་པ་ལ་རྟག་པར་འདུ་ཤེས་པ་དང་སྡུག་བསྔལ་བ་ལ་བདེ་བར་འདུ་ཤེས་ཤིང། ལམ་མ་ཡིན་པར་ཞུགས་པ་ལ་ལམ་ཉེ་བར་སྟོན་པ་གང་ཡིན་པ་དང་
[048-441b2] བདག་ཅག་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་ལས་ཡོངས་སུ་ཐར་པར་བྱ་བའི་ཕྱིར་དེ་བཞིན་གཤེགས་པའི་མཛད་པ་གང་ཡིན་པ་དེ་
[048-441b3] ནི་བདག་ཅག་གིས་རྙེད་པ་ལེགས་པར་རྙེད་དོ་སྙམ་དུ་སེམས་བསྐྱེད་པར་ཡང་བྱའོ། །སྤྱན་རས་གཟིགས་དབང་ཕྱུག་གིས་གསོལ་པ། བཅོམ་ལྡན་འདས། ཆོས་ཀྱི་རྣམ་གྲངས་
[048-441b4] འདི་ནི་སེམས་ཅན་ཐམས་ཅད་ལ་དེ་བཞིན་གཤེགས་པའི་མཛད་པ་མཛད་པ་ཆེན་པོས་ཡང་དག་པར་བཤད་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་
[048-441b5] ཆོས་ཀྱི་རྣམ་གྲངས་འདི་ནི་ཕྱི་མའི་དུས་ཕྱི་མའི་ཚེན་ལྷོ་ཕྱོགས་ཀྱི་རྒྱུད་ན་སྤྱོད་པར་འགྱུར་ཏེ། དེར་ཡང་དགེ་སློང་དང་དགེ་སློང་མ་དང། དགེ་བསྙེན་དང། དགེ་བསྙེན་མ་དང་
[048-441b6] རྒྱལ་པོ་དང། རྒྱལ་བུ་དང། བློན་པོ་ཆེན་པོ་དང། བློན་པོ་སྣོད་དུ་གྱུར་པ། མཆོད་པ་བྱེད་པ། འཛིན་པར་བྱེད་པ། ཀློག་པར་བྱེད་པ་དག་འབྱུང་བར་འགྱུར་ཞིང། དང་པར་འགྱུར་
[048-441b7] ཡིད་ཆེས་པར་འགྱུར་རོ། །གལ་ཏེ་བྱང་དང། ཤར་དང། ནུབ་ཕྱོགས་ཀྱི་རྒྱུད་དག་ན་སྤྱོད་པར་འགྱུར་ནའང་དེ་ན་གང་དག་ཉན་པར་མི་བྱེད་པ་དང། དད་པར་མི་བྱེད་པ་དང། ཡིད་


[048-442a0] [442A] 
[048-442a1] ༄༅། །ཆེས་པར་མི་བྱེད་པ་དང། མཆོད་པར་མི་བྱེད་པ་དང་བརྩོན་འགྲུས་ཞན་པ་དང། བརྗེད་ངེས་པ་དང། བུ་སྨད་དང། བྲན་མོ་དང། ལོངས་སྤྱོད་དང་
[048-442a2] དབང་ཕྱུག་དང། བཞད་གད་དང། འཇོ་སྒེག་དང། བྲོ་དང། གར་དང། གླུ་སྣ་ཚོགས་ཀྱིས་རྣམ་པར་གཡེངས་ཤིང། ཕྲག་དོག་དང་སེར་སྣའི་དྲན་པས་ཉན་པར་མི་བྱེད་
[048-442a3] པའི་སེམས་ཅན་དེ་དག་ནི་བདུད་ཀྱི་ལས་ལ་མངོན་པར་བརྩོན་པ་ཡིན་ཏེ། དེ་དག་ནི་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང་
[048-442a4] སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དག་དང། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ཡི་དྭགས་ཀྱི་ཡུལ་
[048-442a5] རྣམས་ལས་ཡོངས་སུ་མི་ཐར་པ་ཁོ་ནར་འགྱུར་རོ། །དེ་ལྟ་བས་ན་རིགས་ཀྱི་བུ་དང། རིགས་ཀྱི་བུ་མོ་བདག་ཉིད་ངན་སོང་ཐམས་ཅད་ལས་ཡོངས་སུ་ཐར་པར་འདོད་པ་དེ་དག་
[048-442a6] གིས་བསྙེན་བཀུར་བྱས་ཏེ་ཆོས་ཀྱི་རྣམ་གྲངས་འདི་མཆོད་པར་བྱ་ཞིང། གཞན་དག་ལ་ཡང་དག་པར་བསྟན་པར་བྱ། ཡིད་ལའང་གཟུང་བར་བྱའོ། །ཁྲག་ཁྲུག་དང། འཁྲུག་
[048-442a7] ཀློག་དང། རྨི་ལམ་ངན་པ་དང། ལྟས་ངན་པ་དག་དང། དུས་མ་ཡིན་པར་འཆི་བ་དང། གནག་ནད་དང། ཕྱུགས་ན་དང། མི་ནད་དག་དང། ནད་དང། འཇིགས་པ་དང་


[048-442b0] [442B] 
[048-442b1] པ་བྱས་ཏེ་བཀླག་པར་བྱའོ། །རྒྱལ་མཚན་བཙུགས་པ་མེ་ཏོག་དང་བདུག་སྤོས་དང། སྤོས་དང། རོལ་མོའི་སྒྲ་
[048-442b2] སྣ་ཚོགས་དག་གིས་མཆོད་ཅིང་ཕྱོགས་བཞིར་གཏོར་མ་གཏོར་ལ་མེ་ཏོག་དང། བདུག་སྤོས་དང། སྤོས་དག་གིས་ཕྱག་བྱས་ཏེ་འཇུག་པར་བྱས་ན། དེར་ཡམས་ཀྱི་ནད་དང། གནོད་
[048-442b3] པ་དང། འགོ་བའི་ནད་ཐམས་ཅད་ཀྱང་རབ་ཏུ་ཞི་བར་འགྱུར་རོ་།དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ལ་ཏོ། །སྔོན་གྱི་སྲིད་པར་འདྲེན་པས་
[048-442b4] གང་གསུངས་ཤིང། །སེམས་ཅན་ཐམས་ཅད་རྗེས་སུ་གཟུང་བའི་ཕྱིར་།ད་ལྟར་ངས་ཀྱང་ཁྱོད་ལ་བཤད་པ་ཡི། །ཏིང་འཛིན་འདི་ནི་གཟུང་ཞིག་ཀུན་དགའ་པོ། །སངས་རྒྱས་ཆོས་དང་
[048-442b5] དགེ་འདུན་དཀོན་མཆོག་ལ། །གང་གིས་ཁམས་གསུམ་སྦྱིན་པར་བྱིན་པ་བས། །མདོ་སྡེ་འདི་ལ་མཆོད་པ་བྱས་ན་ནི། །སྦྱིན་པས་དེ་ཡིད་དཔེར་ཡང་མི་ཕོད་དོ། །གང་གིས་སངས་རྒྱས་ལ་
[048-442b6] ནི་དད་བྱས་ཏེ། །ཚད་མེད་གཙུག་ལག་ཁང་དག་བརྩིགས་པ་བས་།གང་ཞིག་མདོ་འདི་འཛིན་པ་གང་ཡིན་པ། །དེ་ནི་དེ་བས་བསོད་ནམས་མང་པོར་འགྱུར། །གང་ཞིག་མེ་ཏོག་གཅིག་
[048-442b7] ཙམ་འཐོར་བྱེད་ཅིང། །གོས་དང་ཕྲེང་བ་བྱུག་པ་དེ་བཞིན་ཏེ་།ཏིང་འཛིན་འདི་ལ་བསྙེན་བཀུར་བྱེད་གྱུར་ན། །བསོད་ནམས་ཚོགས་ཆར་སྔ་མ་དེ་མི་འགྱུར། །གང་གིས་མདོ་སྡེ་འདི་ལ་


[048-443a0] [443A] 
[048-443a1] ༄༅། །མཆོད་པའི་ཕྱིར། །ཀརཤ་པ་ཎིའི་སྦྱིན་པ་སྦྱིན་བྱེད་ཅིང། །བྱང་ཆུབ་ཕྱིར་ནི་བྱམས་པའི་སེམས་བསྐྱེད་ན། །དེ་ནི་དེ་བས་བསོད་ནམས་མང་པོ་འཐོབ། །བྱང་
[048-443a2] ཆུབ་སེམས་དཔའ་གང་གིས་སེམས་ཅན་ལ། །ཏིང་འཛིན་འདི་བཤད་ལུང་ཕོག་དེ་བཞིན་དུ། །བླ་མེད་བྱང་ཆུབ་ཕྱིར་ནི་བཀོད་གྱུར་ན། །དེ་ཡི་བསོད་ནམས་དཔེར་ཡང་མི་བཟོད་
[048-443a3] འགྱུར༑ ༑དེ་ལྟས་ཕན་ཡོན་འདི་དག་ཐོས་ནས་ཀྱང། །སེམས་ཅན་ཀུན་ལ་དེ་བཞིན་བྱམས་བྱས་ཏེ། །མདོ་འདི་གཟུང་ཞིང་ཡི་གེར་བྲི་བར་བྱ་།བཀླག་པར་བྱ་ཞིང་དེ་བཞིན་བཤད་
[048-443a4] པར་བྱ༑ ༑རྒ་དང་དེ་བཞིན་ན་འཆིས་གནོད་གྱུར་ཅིང། །སྡུག་བསྔལ་རབ་དྲག་བརྒྱ་ཡིས་ཡོངས་གདུངས་ལ། །སེམས་དམྱལ་ཡི་དྭགས་རྣམས་སུ་སྐྱེ་བ་ན། །ཕྱི་མའི་དུས་ན་འགྱོད་
[048-443a5] པར་གྱུར་ཏ་རེ། །འཆི་བའི་དུས་ན་ཡིད་སྐྲག་འཇིགས་གྱུར་ལ། །ཡང་དང་ཡང་དུ་སྔམ་པ་འདོད་བྱེད་ཅིང། །བདག་གི་དཔུང་གཉེན་སྐྱབས་སུ་འགྱུར་བ་ཞེས། །བྱིས་པའི་བློ་ཅན་ཕན་
[048-443a6] ཚུན་རྟོག་ག་རེ། །གང་ཕྱིར་དེ་བཞིན་གཤེགས་པ་མ་མཆོད་ཅིང་།སངས་རྒྱས་ཆོས་དང་དགེ་འདུན་ནོར་འཕྲོག་པ། །མི་ཟད་གཤིན་རྗེའི་འཇིག་རྟེན་ཁྲིད་འགྱུར་ཞིང། །ཕྱིན་
[048-443a7] ཆད་རྟག་ཏུ་སྐྱབས་འགྱུར་འགའ་ཡང་མེད། །བུ་སྨད་ཡོད་མིན་ཉེ་དུ་རྩ་ལག་མེད། །ཡུལ་འཁོར་ཡོད་མིན་བཞད་གད་འཇོ་སྒེག་མེད། །ནོར་དང་འབྲུ་དང་དེ་བཞིན་གོས་དང་རྒྱན། །


[048-443b0] [443B] 
[048-443b1] །ཏིང་འཛིན་འདི་ལ་དད་པར་མ་བྱས་པས། །དེ་འདྲའི་སྡུག་བསྔལ་མི་ཟད་མྱོང་འགྱུར་བས། །སྡུག་བསྔལ་འདི་དང་ཕན་ཡོན་དེ་ཐོས་ན། །
[048-443b2] བྱིས་པའི་བློ་ཡང་སུ་ཞིག་དད་མི་སྐྱེད། །དེ་ཕྱིར་རྟག་ཏུ་དགེ་སློང་ཕ་མ་དང། །དགེ་བསྙེན་རྣམས་དང་རྒྱལ་པོས་ཁོར་ཟུག་དང། །མདོ་སྡེ་འདི་ནི་རྟག་ཏུ་གཟུང་བྱ་ཞིང། །འཛིན་པ་ལ་ཡང་
[048-443b3] རྟག་ཏུ་བསྙེན་བཀུར་བྱ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཆོས་ཀྱི་རྣམ་གྲངས་འདི་གཟུང་
[048-443b4] ལགས་ཏེ། སྟོན་པའི་འདུ་ཤེས་ཀྱིས་བཅང་བར་བགྱི་ཞིང་སེམས་ཅན་ཐམས་ཅད་ལ་ཡང་དག་པར་བསྟན་པར་བགྱི་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་
[048-443b5] བོ༑ གལ་ཏེ་ཁྱོད་ཀྱིས་ངས་ཆོས་གང་བསྟན་པ་མཉན་ཏེ་ཀུན་བཟུང་བ་དེ་དག་ཐམས་ཅད་འཕང་བར་མི་བྱེད། ཀློག་པར་མི་བྱེད། རྒྱས་པར་མི་བྱེད་ཀྱང། དེས་ནི་ཁྱོད་ཀྱིས་ང་ལ་
[048-443b6] ཉེས་པ་བྱས་པར་མི་འགྱུར་ཞིང་གུས་པར་མ་མཉན་པར་ཡང་མི་འགྱུར་ལ། ཉན་ཐོས་ཉིད་མ་ཡིན་པར་ཡང་མི་འགྱུར་གྱི། ཆོས་ཀྱི་རྣམ་གྲངས་འདི་འཆང་པར་མི་བྱེད། ཀློག་པར་མི་བྱེད་
[048-443b7] མཆོད་པར་མི་བྱེད། ཡང་དག་པར་སྟོན་པར་མི་བྱེད། ཡིད་ལ་མི་བྱེད་ན་ནི་དེས་ན་ཁྱོད་ཀྱིས་ང་ལ་ཉེས་པ་བྱས་པར་འགྱུར་ཞིང་གུས་པར་མ་མཉན་པར་ཡང་འགྱུར་ལ། ཉན་ཐོས་


[048-444a0] [444A] 
[048-444a1] ༄༅། །ཉིད་ཡིན་པར་ཡང་མི་འགྱུར་རོ། །ཀུན་དགའ་བོ། དེ་ལྟ་བས་ན། ཁྱོད་ཀྱིས་ཕུ་དུད་བྱས་ཏེ་ཆོས་ཀྱི་རྣམ་གྲངས་འདི་བཅང་བར་བྱའོ། །དའི་ནི་ཕྱི་མའི་དུས་
[048-444a2] ཕྱི་མའི་ཚེ་ན་སེམས་ཅན་ཐམས་ཅད་ལ་དེ་བཞིན་གཤེགས་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱིས་དེ་བཞིན་གཤེགས་པའི་མཛད་པ་བྱེད་པར་འགྱུར་རོ། །
[048-444a3] བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བཤད་པ་ན་སྲོག་ཆགས་དྲུག་ཁྲི་ལན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །བྱང་ཆུབ་སེམས་དཔའ་
[048-444a4] བདུན་བརྒྱས་ནི་ཏིང་ངེ་འཛིན་ཐོབ་པར་འགྱུར་ཏོ། །ལྔ་བརྒྱས་ནི་སངས་རྒྱས་ཀྱི་ཞིང་ཐ་དད་པར་སྐྱེ་བར་ལུང་བསྟན་པ་ཐོབ་པར་གྱུར་ཏོ། །སྲོག་ཆགས་དགུ་ཁྲི་ནི། ཉོན་མོངས་
[048-444a5] པ་ཐམས་ཅད་ལས་རྣམ་པར་གྲོལ་ཏེ་མི་ཁོམ་པ་དང། ངན་སོང་དང། ངན་འགྲོ་ཐམས་ཅད་སྤངས་སོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་
[048-444a6] ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་ནི། སླད་མའི་དུས་སླད་མའི་ཚེ་ན་རིགས་
[048-444a7] ཀྱི་བུ་དང། རིགས་ཀྱི་བུ་མོ་ཉན་པར་བགྱིད་པ་དང། འཛིན་པར་བགྱིད་པ་དང། རི་མོར་བགྱིད་པ་དང། མཆོད་པར་བགྱིད་པ་དེ་དག་དང། ཡི་གེར་འབྲི་བར་བགྱིད་པ་དེ་དག་


[048-444b0] [444B] 
[048-444b1] དེ་དག་ཀྱང་ཇི་ལྟ་བུ་འཚལ་བའི་སངས་རྒྱས་ཀྱི་ཞིང་ཐ་དད་པ་དག་ཏུ་ལུང་བསྟན་པ་ལགས་སོ། །སླད་མའི་དུས་སླད་
[048-444b2] མའི་ཚེ་ན་སེམས་ཅན་གང་བཞད་གད་དང། འཇོ་སྒེག་དང། གར་དང། བྲོ་དང། གླུ་དང། རོལ་མོའི་སྒྲ་དག་ལ་སྣ་ཚོགས་སུ་གཡང་བ། འདོད་ཆགས་དང། ཞེ་སྡང་དང་
[048-444b3] གཏི་མུག་གི་མུན་པ་ཆེ་བ། རྩེད་མོ་ལ་དགའ་བར་འདུ་ཤེས་པ། མི་རྟག་པ་ལ་རྟག་པར་འདུ་ཤེས་པ། ཕྲག་དོག་དང། སེར་སྣས་ཡོངས་སུ་ཟིན་ཅིང། མཆོད་པར་མི་བགྱིད། རི་
[048-444b4] མོར་མི་བགྱིད། དད་པར་མི་བགྱིད། གློ་བ་ཆོས་པར་མི་བགྱིད། འཆང་བར་མི་བགྱིད། ཀློག་པར་མི་བགྱིད། ཉན་པར་མི་བགྱིད། ནན་ཏན་གྱིས་སྒྲུབ་པར་མི་བགྱིད་པ་དེ་དག་ནི་ངལ་
[048-444b5] བ་འདི་ཡིད་བྱུང་བར་བགྱིས་ཤིང། སྔོན་གྱི་ལས་ཀྱི་འབྲས་བུ་དེ་ཡོངས་སུ་བས་པར་བགྱིས་ནས་སྡུག་བསྔལ་བ་ཡིད་མི་བདེ་བ་སྣ་ཚོགས་དང། སེམས་ཅན་དམྱལ་བའི་སྡུག་བསྔལ་
[048-444b6] དག་ཉམས་སུ་མྱོང་བར་འགྱུར་ཞིང། དེའང་བསྐལ་པ་བྱེ་བ་བརྒྱ་ཕྲག་དུ་མར་སྡུག་བསྔལ་ཉམས་སུ་མྱོང་ནས་ཡང་སླར་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་
[048-444b7] རྗེའི་འཇིག་རྟེན་རྣམས་སུ་སྐྱེ་བར་འགྱུར་ལགས་ཏེ། མི་དགེ་བའི་བཤེས་གཉེན་གྱི་དབང་གིས་ཡུན་རིང་པོར་རྗེས་སུ་འགྱོད་པར་འགྱུར་ལགས་སོ། །དེ་ལྟ་ལགས་པས་ན། ལུས་དང་


[048-445a0] [445A] 
[048-445a1] ༄༅། །ངག་དང། ཡིད་ལེགས་པར་བསྡམ་པར་བགྱི་ཞིང། སངས་རྒྱས་དང། ཆོས་དང། དགེ་འདུན་དག་ལའང་དད་པ་མི་ཕྱེད་པར་བགྱི། སེམས་ཅན་ཐམས་
[048-445a2] ཅད་ལའང་བྱམས་པའི་སེམས་དང། ཕྲག་དོག་དང། སེར་སྣ་དང་འཆལ་བའི་ཚུལ་ཁྲིམས་ཡོངས་སུ་སྤངས་པའི་སེམས་དང། ཁྲོ་བ་ཡོངས་སུ་སྤངས་པའི་སེམས་སུ་བགྱི་ལགས་
[048-445a3] སོ༑ ༑དེ་ནས་ཇི་ལྟར་ལྷགས་པའི་འཁོར་དེ་དག་གིས་རང་རང་གི་བསོད་ནམས་མངོན་པར་འདུ་བྱ་བ་དག་གིས་དེ་བཞིན་གཤེགས་པ་ལ་ལྷའི་མེ་ཏོག་དང། བདུག་སྤོས་དང། སྤོས་དང་
[048-445a4] མེ་ཏོག་ཕྲེང་དང། བྱུག་པ་དང། ན་བཟའ་དང། རྒྱན་དག་དང་ཨ་ལ་ལ་ཞེས་ཅ་ཅོ་དང། གཞའི་སྒྲ་དག་དང། ལྷའི་སིལ་སྙན་དང། ཕེག་རྡོབ་པ་དང། གླུ་དབྱངས་དག་གི་མཆོད་
[048-445a5] པ་བྱས་ནས། ལགས་སོ་ཞེས་བྱ་བ་གསོལ་ཏེ། བཅོམ་ལྡན་འདས། ལེགས་སོ། །ལེགས་སོ། །སེམས་ཅན་ཐམས་ཅད་ཀྱི་དོན་དང། དེ་བཞིན་གཤེགས་པའི་བསྟན་པ་ཡུན་རིང་དུ་
[048-445a6] གནས་པར་བགྱི་པའི་སླད་དུ་ཆོས་ཀྱི་རྣམ་གྲངས་ཆེན་པོ་འདི་ཤིན་ཏུ་ལེགས་པར་བཀའ་སྩལ་ལགས་སོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་
[048-445a7] གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་པོ། དེའི་ཕྱིར་ཁྱོད་


[048-445b0] [445B] 
[048-445b1] ཀྱིས་རྗེས་སུ་གནང་བ་དང། བྱང་ཆུབ་སེམས་དཔའི་ས་གནོན་པ་ཞེས་བྱ་བར་ཡང་ཟུངས་ཤིག་རྫུ་འཕྲུལ་གྱི་རྣམ་པར་
[048-445b2] འཕྲུལ་པ་འདུས་པ་ཆེན་པོ་ཞེས་བྱ་བར་ཡང་ཟུངས་ཤིག་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་
[048-445b3] ཞེས་བྱ་བར་ཡང་ཟུངས་ཤིག་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་འཕགས་པ་སྤྱན་རས་གཟིགས་དབང་ཕྱུག་དང། འཇམ་དཔལ་དང། ལག་ན་རྡོ་རྗེ་ལ་སོགས་པ་
[048-445b4] བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་དང་ཉན་ཐོས་ཆེན་པོ་དེ་དག་ཐམས་ཅད་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་ཐམས་ཅད་
[048-445b5] དང། རྒྱལ་པོ་ཆེན་པོ་བཞི་དང། གནོད་སྦྱིན་ཆེན་མོ་དཔེ་མེད་མ་དང། དྲི་མེད་འོད་དང། འོད་ཅན་མ་དང། འཇིགས་བྱེད་མ་དང། དཔལ་ལྡན་མ་དང། དུང་ཅན་མ་དང། འཕྲོག་མ་ལ་
[048-445b6] སོགས་པ་དེ་དག་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོ་དེ་དག་ཐམས་ཅད་དང། ཐམས་
[048-445b7] ཅད་དང་ལྡན་པའི་འཁོར་ཇི་ལྟར་ལྷགས་པ་དེ་དག་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མའི་འཁོར་རྣམས་ཡི་རང་སྟེ་བཅོམ་ལྡན་འདས་ཀྱིས་


[048-446a0] [446A] 
[048-446a1] ༄༅། །གསུངས་པ་ལ་མངོན་པར་བསྟོད་དོ། །འཕགས་པ་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་
[048-446a2] བཀོད་པ་ཀུན་ཏུ་སྟོན་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་ཛི་ན་མི་ཏྲ་དང། སུ་རེནྡྲ་བོ་དཧི་དང། ཞུ་ཆེན་གྱི་ལོ་ཙ་བ་བནྡྷེ་ཡེ་ཤེས་སྡེས་ཞུས་
[048-446a3] ཏེ་གཏན་ལ་ཕབ་པ། བནྡེ་ཀླུའི་རྒྱལ་མཚན་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པ་ ཨཱརྱ་རཏྣཱ་ལོ་ཀ་ནཱ་མ་དྷཱ་ར་ཎཱི་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་
[048-446a4] དཀོན་མཆོག་ཏ་ལ་ལའི་གཟུངས་ཞེས་བྱ་བ། ཐེག་པ་ཆེན་པོའི་མདོ་བམ་པོ་དང་པོ། སངས་རྒྱས་དང། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་
[048-446a5] ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཀྱི་ཕུང་པོའི་རི་ལ་དགེ་སློང་སྟོང་དུ་ཚང་བ་ཐམས་ཅད་ཀྱང་དཀར་པོའི་ཆོས་ཡོངས་སུ་རྫོགས་པ། སེངྒེའི་སྒྲ་ཆེན་
[048-446a6] པོ་སྒྲོག་པ། ཡེ་ཤེས་ཀྱི་ཚོགས་དཔག་ཏུ་མེད་པ་ཚོལ་བ་ལ་མཁས་པ་ཤ་སྟག་གི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་སོ། །བྱང་ཆུབ་སེམས་དཔའི་དགེ་
[048-446a7] འདུན་ཆེན་པོ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་ཕྱག་རྒྱ་རིན་པོ་ཆེ་དང་


[048-446b0] [446B] 
[048-446b1] བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་གྱིས་བརྒྱན་པ་དང། བྱང་ཆུབ་སེམས་དཔའ་སེམས་དཔའ་ཆེན་
[048-446b2] པོ་བསོད་ནམས་མངོན་བསྒྲགས་དང། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་བཀོད་པ་དང། བྱང་
[048-446b3] ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་བློ་གྲོས་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་
[048-446b4] འོད་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་མཚོན་ཆ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་སྲ་བ་དང། བྱང་ཆུབ་སེམས་དཔའ་སེམས་དཔའ་
[048-446b5] ཆེན་པོ་ས་འཛིན་དང། བྱང་ཆུབ་སེམས་དཔའ་སེམས་དཔའ་ཆེན་པོ་གཟུངས་ཀྱི་བློ་གྲོས་དང། བྱང་ཆུབ་སེམས་དཔའ་སེམས་དཔའ་ཆེན་པོ་དོན་ཀུན་མཐོང་དང། བྱང་ཆུབ་སེམས་
[048-446b6] དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དང། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་དང། བྱང་ཆུབ་སེམས་དཔའ་སེམས་དཔའ་ཆེན་པོ་
[048-446b7] བློ་གྲོས་བརྟན་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང། བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་དང། བྱང་ཆུབ་


[048-447a0] [447A] 
[048-447a1] ༄༅། །སེམས་དཔའ་སེམས་དཔའ་ཆེན་པོ་ངན་སོང་སྤོང་དང། བྱང་ཆུབ་སེམས་དཔའ་སེམས་དཔའ་ཆེན་པོ་མྱ་ངན་དང་མུན་པ་ཐམས་ཅད་འཇོམས་པ་དང། བྱང་
[048-447a2] ཆུབ་སེམས་དཔའ་སེམས་དཔའ་ཆེན་པོ་རབ་ཀྱི་རྩལ་གྱིས་རྣམ་པར་གནོན་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མི་ལེན་མི་འདོར་བ་དང། བྱང་ཆུབ་སེམས་
[048-447a3] དཔའ་སེམས་དཔའ་ཆེན་པོ་ཙནྡན་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་རྒྱ་མཚོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་འབྱུང་དཀའ་
[048-447a4] དང། བྱང་ཆུབ་སེམས་དཔའ་སེམས་དཔའ་ཆེན་པོ་དགའ་འབྱུང་དང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་པའི་བློ་གྲོས་དང་བྱང་ཆུབ་སེམས་དཔའ་སེམས་
[048-447a5] དཔའ་ཆེན་པོ་སྤོབས་པ་བརྩེགས་དང། བྱང་ཆུབ་སེམས་དཔའ་སེམས་དཔའ་ཆེན་པོ་མགྱོགས་པའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་
[048-447a6] དང། དེ་དག་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་ཐར་པ་བསམ་གྱིས་མི་ཁྱབ་པ་ལ་གནས་པ། དཔའ་བར་འགྲོ་བའི་ཏིང་ངེ་འཛིན་གྱིས་ངེས་
[048-447a7] པར་བྱུང་བ། དབྱངས་སྒྲ་ཐོགས་པ་མེད་པ། སངས་རྒྱས་ཀྱི་ཞིང་དཔག་ཏུ་མེད་པ་ཟིལ་གྱིས་གནོན་པ་ལ་མཁས་པ། མི་འཇིགས་པ་ལ་གནས་པ། རྗེས་སུ་ཆགས་པ་དང་ཁོང་ཁྲོ་བ་


[048-447b0] [447B] 
[048-447b1] ཡིད་དུ་འོང་བའི་དབྱངས་དང་ལྡན་པ། ཁམས་གསུམ་ལ་མ་ཆགས་པ། གཡོག་འཁོར་མི་ཕྱེད་པ་དང་ལྡན་པ། ཐམས་ཅད་མཁྱེན་པ་ཉིད་ལས་ངེས་པར་སྐྱེས་པ། ཏིང་
[048-447b2] ངེ་འཛིན་དང་སྙོམས་པར་འཇུག་པ་ཚད་མེད་པ་དང་ལྡན་པ། རེ་བ་ཐམས་ཅད་ཡོངས་སུ་སྐོང་བ། ཤེས་རབ་ཀྱི་ཕ་རོལ་ཏུ་ཕྱིན་པ་རྟོགས་པར་ཁོང་དུ་ཆུད་པ། ལུས་དང་ངག་དང་ཡིད་ཀྱི་
[048-447b3] ལས་ཀྱི་མཐའ་དོན་ཡོད་པ་ལ་མོས་པ། ཐམས་ཅད་མཁྱེན་པ་ཉིད་ལ་མངོན་པར་བརྩོན་པ། ཏིང་ངེ་འཛིན་དང་སྤྱོད་པ་ཚད་མེད་པས་བྱིན་གྱིས་བརླབས་པ། མི་འཇིགས་པ་ཐོབ་པ། སྟོང་པ་
[048-447b4] ཉིད་ཀྱི་སྤྱོད་ཡུལ་བ། མཚན་མ་མེད་པ་ལ་གནས་པ་ཤ་སྟག་དང་ཡང་ཐབས་ཅིག་གོ་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཞེས་བྱ་བ་འཁོར་དེ་ཉིད་
[048-447b5] དུ་འདུས་པར་གྱུར་ཏེ་འདུག་པ་དེས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་དབྱིངས་ཇི་
[048-447b6] ལྟར་རྟོགས་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཆོས་ཀྱི་དབྱིངས་ནི་དངོས་པོ་མེད་པར་རྟོགས་པར་བྱའོ། །རིགས་ཀྱི་བུ། ཆོས་ཀྱི་དབྱིངས་ནི་ནམ་
[048-447b7] མཁའ་དང་མཚུངས་པ་དང། སྤྲོས་པ་མེད་པ་དང། མ་སྤྲོས་པ་དང། བླང་བ་མེད་པ་དང། དོར་བ་མེད་པ་དང། དངོས་པོ་མེད་པ་དང། གནས་པ་མེད་པ་སྟེ། དེ་ལྟར་རྟོགས་པར་བྱའོ།།


[048-448a0] [448A] 
[048-448a1] ༄༅། །བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ། བཅོམ་ལྡན་འདས། ཅི་ལགས། ཆོས་ཀྱི་དབྱིངས་འབྱུང་བ་ལགས་སམ། བཅོམ་ལྡན་འདས་
[048-448a2] ཀྱིས་བཀའ་སྩལ་པ། རིགས་ཀྱི་བུ། ཆོས་ཀྱི་དབྱིངས་ནི་འབྱུང་བ་མེད་པའོ། །རིགས་ཀྱི་བུ། ཆོས་ཀྱི་དབྱིངས་ནི་བསམ་གྱིས་མི་ཁྱབ་པའོ། །རིགས་ཀྱི་བུ། ཆོས་ཀྱི་དབྱིངས་
[048-448a3] ནི་དངོས་པོ་མེད་པར་རྟོགས་པ་སྟེ། དངོས་པོ་གང་དུ་ཡང་བརྗོད་པར་བྱ་བ་མ་ཡིན་ཞིང་བསྟན་པར་བྱ་བ་མ་ཡིན་པའོ། །བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ་
[048-448a4] བཅོམ་ལྡན་འདས། བྱང་ཆུབ་ལ་རྣམ་པ་དུ་མཆིས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་ཀྱི་རྣམ་པ་ནི་ཚད་མེད་དེ། དེ་ནི་ཚད་དང་ལྡན་པར་
[048-448a5] བསྟན་པར་མི་ནུས་སོ། །བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ། བཅོམ་ལྡན་འདས། ཅི་ལགས། ཆོས་ཀྱི་དབྱིངས་རྣམ་པར་རྟོག་པར་བགྱིད་དམ། བཅོམ་ལྡན་
[048-448a6] འདས་ཀྱིས་བཀའ་སྩལ་པ། རིགས་ཀྱི་བུ། ཆོས་ཀྱི་དབྱིངས་ནི་རྣམ་པར་མི་རྟོག་གོ་བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ་བཅོམ་ལྡན་འདས། གལ་ཏེ་
[048-448a7] ཆོས་ཀྱི་དབྱིངས་རྣམ་པར་མི་རྟོག་པ་ལགས་ན། བྱིས་པ་སོ་སོའི་སྐྱེ་བོ་རྣམས་ཅིའི་སླད་དུ་རྟོག་པར་བགྱིད། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱིས་པ་


[048-448b0] [448B] 
[048-448b1] རྣམ་པར་རྟོག་པ་དང། ཡོངས་སུ་རྟོག་པ་ལས་བྱུང་བའོ། །བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ། བཅོམ་ལྡན་འདས་
[048-448b2] དེ་བཞིན་གཤེགས་པ་རྣམས་ཀྱི་བྱང་ཆུབ་འདི་ནི་ཟབ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ། །རིགས་ཀྱི་
[048-448b3] བུ༑ གཞན་ཡང་ཆོས་ཐམས་ཅད་སྤྲོས་པ་མེད་པ་ནི་བྱང་ཆུབ་ཅེས་བྱའོ། །དེ་ནས་འཇམ་དཔལ་གཞོན་ནུར་གྱུར་པ་འཁོར་དེ་ཉིད་དུ་འདུས་པར་གྱུར་ཏེ་འདུག་པ་དེས་བཅོམ་ལྡན་
[048-448b4] འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་དཀོན་མཆོག་ཏ་ལ་ལ་ཞེས་བགྱི་བའི་གཟུངས་བཤད་
[048-448b5] དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་ཀུན་ཏུ་བཟང་པོ་ཆོས་ཐམས་ཅད་ལ་ཐོགས་པ་མེད་པའི་སྤོབས་པ་ལ་གནས་པ་
[048-448b6] འདི་ལ་དྲིས་ཤིག་དང། འདིས་ཁྱོད་ལ་སྟོན་པར་འགྱུར་རོ། །དེ་ནས་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་མངོན་དུ་ཕྱོགས་ཏེ་འདུག་ནས་སོར་མོ་བཅུའི་ཐལ་མོ་
[048-448b7] སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཐམས་ཅད་མཁྱེན་ཅིང་ཐམས་ཅད་གཟིགས་པ། བཅོམ་ལྡན་འདས་ཉིད་ཀྱིས་ཅིའི་སླད་དུ་མི་བཤད། བཅོམ་ལྡན་


[048-449a0] [449A] 
[048-449a1] ༄༅། །འདས་ཀྱིས་བཀའ་སྩལ་པ། རིགས་ཀྱི་བུ། གང་ན་བྱང་ཆུབ་སེམས་དཔའ་ཡོན་ཏན་འདི་ལྟ་བུ་དང་ལྡན་པ་དག་འཁོར་བ་དེ་ན་དེ་བཞིན་གཤེགས་པ་
[048-449a2] རྣམས་བཏང་སྙོམས་སུ་བཞུགས་སོ། །འཇམ་དཔལ་གྱིས་གསོལ་པ། བཅོམ་ལྡན་འདས། དེ་བཞིན་གཤེགས་པ་རྣམས་ནི་བཏང་སྙོམས་སུ་བཞུགས་པ་མ་ལགས་སོ།།
[048-449a3] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ང་ནི་སེམས་ཅན་གྱི་ཁམས་ཡལ་བར་འདོར་བ་མ་ཡིན་ཏེ། རིགས་ཀྱི་བུ། འོན་ཀྱང་བྱང་ཆུབ་སེམས་དཔའ་རྣམས་
[048-449a4] ཀྱི་བསྟན་པ་ནི་བསྟན་པ་ཚད་མེད་ཅིང་བསྟན་པ་བསམ་གྱིས་མི་ཁྱབ་བོ། །དེ་ནས་འཇམ་དཔལ་གཞོན་ནུར་གྱུར་པས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
[048-449a5] བཅོམ་ལྡན་འདས་ཀྱིས་དཀོན་མཆོག་ཏ་ལ་ལ་ཞེས་བགྱི་བའི་གཟུངས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་བྱང་ཆུབ་སེམས་
[048-449a6] དཔའ་ཀུན་ཏུ་བཟང་པོ་འདི་ལ་དྲིས་ཤིག་དང། འདིས་ཁྱོད་ལ་སྟོན་པར་འགྱུར་རོ། །དེ་ཅིའི་ཕྱིར་ཞེ་ན། རིགས་ཀྱི་བུ། སྐྱེས་བུ་དམ་པ་འདི་ནི་ཡེ་ཤེས་ཀྱི་ཚོགས་ལ་
[048-449a7] གནས་པའོ། །འཇམ་དཔལ་གྱིས་གསོལ་པ། གལ་ཏེ་དེ་བཞིན་གཤེགས་པས་བདག་ལ་དགོངས་ན། བདག་གིས་སྐྱེས་བུ་དམ་པ་འདི་ལ་དྲི་བར་བགྱིའོ། །བཅོམ་ལྡན་


[048-449b0] [449B] 
[048-449b1] འཇམ་དཔལ། ཁྱོད་ཏིང་ངེ་འཛིན་རྡུལ་ཕྲ་རབ་ཀྱི་རྡུལ་སྙེད་ཐོབ་པ་ཡིན་ན། དེ་བཞིན་གཤེགས་པ་ལ་གསོལ་བ་གདབ་ཅི་དགོས། རིགས་ཀྱི་བུ་
[048-449b2] ཁྱོད་ནི་སངས་རྒྱས་ཀྱི་ཆོས་ཐམས་ཅད་ལ་སྐལ་བ་དང་ལྡན་པ་ཡིན་ནོ། །འཇམ་དཔལ་གྱིས་གསོལ་པ། བཅོམ་ལྡན་འདས། བདག་གིས་སངས་རྒྱས་ཀྱི་ཆོས་གང་དག་ཀུན་
[048-449b3] ཏུ་བསྟེན་པ་དང། བསྒོམས་པ་དང། མང་དུ་བགྱིས་པ་དེ་ཐམས་ཅད་ནི་དེ་བཞིན་གཤེགས་པའི་སྐྱེས་བུའི་མཐུར་རིག་པར་བགྱིའོ། །བཅོམ་ལྡན་འདས་ཀྱིས་བཀའ་སྩལ་
[048-449b4] པ༑ རིགས་ཀྱི་བུ། ལེགས་སོ། །ལེགས་སོ། །ཁྱོད་ཀྱི་ཚིག་འདི་ལེགས་པར་སྨྲས་ཏེ། འོན་ཀྱང་འཇམ་དཔལ། ང་ཁྱོད་ལ་གསོལ་བ་འདེབས་ཀྱི་ཁྱོད་བྱང་ཆུབ་སེམས་དཔའ་
[048-449b5] ཀུན་ཏུ་བཟང་པོ་ལ་དྲིས་ཤིག་དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ཀུན་ཏུ་བཟང་
[048-449b6] པོ་འདི་ནི་ཤིན་ཏུ་ཟབ་མོ་སྟོན་པ་སྟེ། ཐེག་པ་ཆེན་པོ་རྟོགས་པར་ཁོང་དུ་ཆུད་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་རིགས་ཀྱི་བུ། ཁྱོད་ཀྱང་ཆོས་ཐམས་ཅད་ཀྱི་
[048-449b7] དབང་ཕྱུག་གི་རྒྱལ་པོ་ཡིན་གྱི། བདག་ལ་མ་སྲུངས་ཤིག་ཡང་རིགས་ཀྱི་བུ། ཁྱོད་ནི་སྟོང་པ་ཉིད་ལ་གནས་པ་ཏིང་ངེ་འཛིན་བསམ་གྱིས་མི་ཁྱབ་པ་དང་ལྡན་པའོ། །དེ་ནས་


[048-450a0] [450A] 
[048-450a1] ༄༅། །འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་སོར་མོ་བཅུའི་ཐལ་མོ་སྦྱར་ཏེ་ཕྱག་འཚལ་ནས་བྱང་ཆུབ་སེམས་དཔའ་ཀུན་
[048-450a2] ཏུ་བཟང་པོ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། ཁྱོད་ཀྱིས་བདག་ལ་སྐབས་ཕྱེ་ན། ཁྱོད་ལ་བདག་ཡི་གེ་འབྲུ་གཉིས་ཤིག་འདྲིའོ། །བྱང་ཆུབ་སེམས་དཔའ་ཀུན་ཏུ་
[048-450a3] བཟང་པོས་སྨྲས་པ། རིགས་ཀྱི་བུ། དེའི་དུས་ལ་ད་བབ་པར་ཤེས་ན་དྲིས་ཤིག་དེ་ནས་འཇམ་དཔལ་གཞོན་ནུར་གྱུར་པས། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་
[048-450a4] བཟང་པོ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། སངས་རྒྱས་སངས་རྒྱས་ཞེས་བྱ་བའི་གཞིའི་དོན་གང་ཡིན། བྱང་ཆུབ་སེམས་དཔའ་ཀུན་ཏུ་བཟང་པོས་སྨྲས་པ། ཀྱེ་རྒྱལ་
[048-450a5] བའི་སྲས། སངས་རྒྱས་ཀྱི་གཞིའི་དོན་ནི་གཞི་མེད་པའི་དོན་ཏོ་།སངས་རྒྱས་ཀྱི་གཞིའི་དོན་ནི་དངོས་པོ་མེད་པའི་དོན་ཏོ། །སངས་རྒྱས་ཀྱི་གཞིའི་དོན་ནི་བསམ་གྱིས་
[048-450a6] མི་ཁྱབ་པའི་དོན་ཏོ། །སངས་རྒྱས་ཀྱི་གཞིའི་དོན་ནི་མི་མཉམ་པ་དང་མཉམ་པའི་དོན་ཏོ། །སངས་རྒྱས་ཀྱི་གཞིའི་དོན་ནི་སྤྲོས་པ་མེད་པའི་དོན་ཏོ། །སངས་རྒྱས་ཀྱི་གཞིའི་
[048-450a7] དོན་ནི་མ་སྤྲོས་པའི་དོན་ཏོ། །སངས་རྒྱས་ཀྱི་གཞིའི་དོན་ནི་བླང་བ་མེད་པའི་དོན་ཏོ། །སངས་རྒྱས་ཀྱི་གཞིའི་དོན་ནི་དོར་བ་མེད་པའི་དོན་ཏོ། །སངས་རྒྱས་ཀྱི་གཞིའི་དོན་ནི་


[048-450b0] [450B] 
[048-450b1] །སངས་རྒྱས་ཀྱི་གཞིའི་དོན་ནི་བསྙད་དུ་མེད་པའི་དོན་ཏོ། །རིགས་ཀྱི་བུ། སངས་རྒྱས་ཀྱི་ཆོས་རྣམས་ཀྱི་རང་བཞིན་ནི་དེ་ལྟ་བུ་ཡིན་ནོ།།
[048-450b2] འཇམ་དཔལ་གྱིས་སྨྲས་པ། ཀྱེ་རྒྱལ་བའི་སྲས། གལ་ཏེ་ཆོས་ཐམས་ཅད་སྤྲོས་པ་མེད་པ་ཡིན་ན། འོ་ན་སངས་རྒྱས་ཀྱི་ཆོས་རྣམས་ཞེས་ཇི་སྐད་བསྟན། བྱང་ཆུབ་སེམས་དཔའ་
[048-450b3] ཀུན་ཏུ་བཟང་པོས་སྨྲས་པ། ཀྱེ་རྒྱལ་བའི་སྲས། བསྟན་པ་འདི་ནི་བསྟན་ཏུ་མེད་པའོ། །འཇམ་དཔལ་གྱིས་སྨྲས་པ། ཀྱེ་རྒྱལ་བའི་སྲས་བསྟན་དུ་མེད་ན་ཅི་ཞིག་བསྟན། བྱང་ཆུབ་
[048-450b4] སེམས་དཔའ་ཀུན་ཏུ་བཟང་པོས་སྨྲས་པ། འཇམ་དཔལ། བསྟན་དུ་མེད་པ་ནི་བཏགས་ཏེ་བསྟན་ཏོ། །འཇམ་དཔལ་གྱིས་སྨྲས་པ། ཀྱེ་རྒྱལ་བའི་སྲས། བཏགས་པས་ཅི་ཞིག་འདོགས་
[048-450b5] པར་བྱེད། བྱང་ཆུབ་སེམས་དཔའ་ཀུན་ཏུ་བཟང་པོས་སྨྲས་པ། འཇམ་དཔལ། བཏགས་པས་ནི་དངོས་པོ་ཡང་མི་འདོགས། དངོས་པོ་མེད་པ་ཡང་མི་འདོགས་སོ། །འཇམ་དཔལ་
[048-450b6] གྱིས་སྨྲས་པ། ཀྱེ་རྒྱལ་བའི་སྲས། གལ་ཏེ་བཏགས་པས་དངོས་པོ་ཡང་མི་འདོགས། དངོས་པོ་མེད་པ་ཡང་མི་འདོགས་ན། ཐེག་པ་གསུམ་པོ་དག་ཇི་ལྟར་བསྟན། བྱང་ཆུབ་སེམས་
[048-450b7] དཔའ་ཀུན་ཏུ་བཟང་པོས་སྨྲས་པ། འཇམ་དཔལ། ཁྱོད་ཆོས་ཀྱི་དབྱིངས་ཆགས་པ་མེད་པ་ལ་ཆགས་པར་མ་བྱེད། དེ་ཅིའི་ཕྱིར་ཞེ་ན། འཇམ་དཔལ། དེ་བཞིན་གཤེགས་པས་ཆོས་


[048-451a0] [451A] 
[048-451a1] ༄༅། །ཐམས་ཅད་ནི་དངོས་པོ་མེད་པའོ་ཞེས་བསྟན་པའི་ཕྱིར་ཏེ། གང་དངོས་པོ་མེད་པའི་ཕྱིར་ཞེ་ན། ཕུང་པོ་ལྔ་མི་དམིགས་པའི་ཕྱིར་རོ། །འཇམ་དཔལ་
[048-451a2] གྱིས་སྨྲས་པ། བྱང་ཆུབ་སྤྲོས་པ་དང་བཅས་པ་ཡིན་ནམ། འོན་ཏེ་སྤྲོས་པ་མེད་པ་ཡིན། བྱང་ཆུབ་སེམས་དཔའ་ཀུན་ཏུ་བཟང་པོས་སྨྲས་པ། རིགས་ཀྱི་བུ། བྱང་ཆུབ་ནི་སྤྲོས་པ་
[048-451a3] དང་བཅས་པ་ཡང་མ་ཡིན། སྤྲོས་པ་མེད་པ་ཡང་མ་ཡིན་ཏེ། འདི་ལྟར་བྱང་ཆུབ་དང། སྤྲོས་པ་དང་བཅས་པ་དང། སྤྲོས་པ་མེད་པ་དེ་ནི་གཉིས་སུ་དབྱེར་མེད་
[048-451a4] དོ༑ ༑དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ། རིགས་ཀྱི་བུ། བསམ་གྱིས་མི་ཁྱབ་པ་བསྟན་པ་འདི་ལེགས་སོ། །ལེགས་སོ་
[048-451a5] ཞེས་བྱ་བ་བྱིན་ནོ། །གཏམ་འདི་བརྗོད་པས་ལྷ་དང་བཅས་པའི་འཇིག་རྟེན་འདི་ལ་རྨོངས་པར་འགྱུར་རོ། །འཇམ་དཔལ་གྱིས་གསོལ་པ། བཅོམ་ལྡན་འདས། ཆོས་བསྟན་པ་
[048-451a6] འདི་ལྟ་བུའི་རྣམ་པར་འཚལ་བར་མི་རུང་ངོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ། །དེ་ནས་བཅོམ་ལྡན་འདས་ལ་འཇམ་
[048-451a7] དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས་ཆོས་ཐམས་ཅད་བཏགས་པ་འདིས་བཏགས་པ་ལགས་སམ། བཅོམ་ལྡན་འདས་ཀྱིས་བཀའ་སྩལ་


[048-451b0] [451B] 
[048-451b1] རིགས་ཀྱི་བུ། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ་།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ཀུན་ཏུ་བཟང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས་
[048-451b2] རྣམ་པར་དག་པའི་སྒོ་འདི་ནི་མོས་པར་བགྱི་དཀའ་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ། །དེ་ནས་
[048-451b3] བཅོམ་ལྡན་འདས་ལ་བྱང་ཆུབ་སེམས་དཔའ་བློ་གྲོས་རྒྱ་མཚོས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ཀུན་ཏུ་བཟང་པོས་རྣམ་པར་དག་པའི་སྒོ་
[048-451b4] བསྟན་པ་འདི་ལེགས་པས་སྨྲས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ་།རིགས་ཀྱི་བུ། གཞན་ཡང་འདི་
[048-451b5] ནི་ཆོས་ཐམས་ཅད་ཀྱི་རྒྱ་མཐུན་པ་ཡིན་ནོ། །འདི་ནི་ཆོས་ཀྱི་ཆར་ཆེན་པོ་ཡིན་ནོ། །དེ་ནས་ཤིང་སཱ་ལ་ཆེན་པོ་ལྟ་བུའི་བྲམ་ཟེ་མཉམ་པ་ཉིད་དུ་གནས་པས་བཅོམ་ལྡན་འདས་ལ་འདི་
[048-451b6] སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་ནི་མཉམ་པ་ཉིད་བསམ་གྱིས་མི་ཁྱབ་པ་ལགས་ཏེ། དེ་ལ་ཡི་གེ་མི་དམིགས། ཚིག་འབྲུ་མི་དམིགས་སོ། །བཅོམ་ལྡན་
[048-451b7] འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ཏེ། ཆོས་ཀྱི་དབྱིངས་ལ་ཚིག་འབྲུ་མི་སྣང། དོན་ཀྱང་མི་སྣང་ངོ། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་


[048-452a0] [452A] 
[048-452a1] ༄༅། །གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། སྟོང་པ་ཉིད་ཀྱི་རྒྱུ་མཐུན་པ་གང་ལགས། རྣམ་པ་གང་ལགས། རྟགས་གང་ལགས་
[048-452a2] མཚན་མ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་སྟོང་པ་ཉིད་ནི་བརྗོད་དུ་མེད་པ། བསྙད་དུ་མེད་པ་སྟེ། བརྗོད་དུ་མེད་པའི་ཆོས་ཉིད་
[048-452a3] འདི་ལ་མོས་པ་གང་ཡིན་པ་དེ་སྟོང་པ་ཉིད་ཅེས་བྱའོ། །སྟོང་པ་ཉིད་དེ་ནི་ཡི་གེ་མེད་པ་སྟེ། དེའི་ཕྱིར་སྟོང་པ་ཉིད་ཅེས་བྱའོ་།སྟོང་པ་ཉིད་དེ་ནི་བསྙད་དུ་མེད་པ་སྟེ། དེའི་ཕྱིར་
[048-452a4] སྟོང་པ་ཉིད་ཅེས་བྱའོ། །རིགས་ཀྱི་བུ། ཆོས་ཐམས་ཅད་ནི་ཆོས་ཀྱི་ངོ་བོ་ཉིད་ཀྱིས་སྟོང་ངོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་ར་དྭ་ཏིའི་བུས་འདི་སྐད་ཅེས་
[048-452a5] གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་བསམ་གྱིས་མི་ཁྱབ་པའི་ཆོས་ལ་གནས་པ་རྣམས་ཀྱི་རྣམ་པར་འཕྲུལ་པ་ལ་གཟིགས། བཅོམ་ལྡན་འདས་ཀྱིས་
[048-452a6] བཀའ་སྩལ་པ། ཚེ་དང་ལྡན་པ་ཤཱ་ར་དྭ་ཏིའི་བུ་སེམས་དང་པོ་བསྐྱེད་པའི་བྱང་ཆུབ་སེམས་དཔའི་ཤེས་པ་ནི་མཆོག་ཡིན་གྱི། དགྲ་བཅོམ་པའི་ཤེས་པ་ནི་དེ་ལྟ་མ་ཡིན་ནོ། །
[048-452a7] དེ་ཅིའི་ཕྱིར་ཞེ་ན། དགྲ་བཅོམ་པ་ནི་སངས་རྒྱས་ཀྱི་ཆོས་རྣམས་ལས་རིང་དུ་གནས་ལ། བྱང་ཆུབ་སེམས་དཔའ་དེ་ནི་སངས་རྒྱས་བཅོམ་ལྡན་འདས་སུ་འགྱུར་བའི་ཕྱིར་རོ། །


[048-452b0] [452B] 
[048-452b1] ཅད་ཀྱི་དབང་ཕྱུག་གི་རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ལྟར་བཅོམ་ལྡན་འདས་
[048-452b2] ཀྱིས་གསུངས་པའི་དོན་བདག་གིས་འཚལ་བ་ལྟེར་ན། ཉན་ཐོས་ཀྱིས་ནི་ཉན་ཐོས་ཀྱི་ཆོས་རྣམས་མ་ཐོབ་པ་ཉིད་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་
[048-452b3] ཀྱི་བུ༑ ཉན་ཐོས་ཀྱིས་ཉན་ཐོས་ཀྱི་ཆོས་རྣམས་མ་ཐོབ་པ་ནི་མ་ཡིན་ཏེ། འོན་ཀྱང་ཉན་ཐོས་ལ་བྱང་ཆུབ་སེམས་དཔའ་དང་ལྷན་ཅིག་ཏུ་དྲིས་པ་ལན་གདབ་པའམ། སྤྱོད་པའི་བྱིན་
[048-452b4] གྱིས་བརླབ་པར་བྱ་པའི་ནུས་པ་དང་མཐུ་ག་ལ་ཡོད། དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ་།བཅོམ་ལྡན་འདས། ཤཱ་ར་དྭ་ཏིའི་
[048-452b5] བུ་འདི་ནི་དེ་བཞིན་གཤེགས་པས་ཤེས་རབ་དང་ལྡན་པ་རྣམས་ཀྱི་མཆོག་ཏུ་བསྟན་པ་ལགས་ན། བསྟན་པ་འདི་གང་ལ་བསྟན་པ་ལགས་བཅོམ་ལྡན་འདས་ཀྱིས་བཀའ་
[048-452b6] སྩལ་པ། འཇམ་དཔལ། ངས་གང་བསྟན་པ་འདི་ནི་བསྟན་པ་མེད་པའོ་།དེ་ནས་འཇམ་དཔལ་གཞོན་ནུར་གྱུར་པས་གནས་བརྟན་ཤཱ་རད་ཏིའི་བུ་ལ་འདི་སྐད་ཅེས་སྨྲས་སོ། །
[048-452b7] གནས་བརྟན་གྱིས་ཉན་ཐོས་ཀྱི་ཆོས་རྣམས་ཐོབ་བམ། སྨྲས་པ། དེ་ནི་མ་ཡིན་ནོ། །འཇམ་དཔལ་གྱིས་སྨྲས་པས། འོ་ན་ཅི་ཁྱོད་སོ་སོའི་སྐྱེ་བོའམ། སྨྲས་པ། དེ་ནི་མ་ཡིན་ནོ། །


[048-453a0] [453A] 
[048-453a1] ༄༅། །འཇམ་དཔལ་གྱིས་སྨྲས་པ། འོ་ན་ཁྱོད་ཅི་སློབ་པའམ་སྨྲས་པ། དེ་ནི་མ་ཡིན་ནོ། །འཇམ་དཔལ་གྱིས་སྨྲས་པ། འོ་ན་ཁྱོད་ཅི་ཤེས་རབ་དང་ལྡན་པའི་
[048-453a2] མཆོག་ཡིན་ནམ། སྨྲས་པ། དེ་ནི་མ་ཡིན་ནོ། །འཇམ་དཔལ་གྱིས་སྨྲས་པ། གལ་ཏེ་བཙུན་པ་ཤཱ་རད་ཏིའི་བུ་སོ་སོའི་སྐྱེ་བོ་ཡང་མ་ཡིན། སློབ་པ་ཡང་མ་ཡིན། ཤེས་རབ་དང་
[048-453a3] ལྡན་པའི་མཆོག་ཀྱང་མ་ཡིན་ན། དེ་ཉིད་ཁྱོད་དམིགས་པ་ཅན་དུ་འགྱུར་རོ། །ཤཱ་རད་ཏིའི་བུས་སྨྲས་པ། རིགས་ཀྱི་བུ། ཁོ་བོ་ནི་སྐྱེས་བུ་དམ་པ་རྒྱ་མཚོ་ལྟར་གཏིང་དཔག་
[048-453a4] དཀའ་བ་ཁྱོད་དང་འགྱེད་པར་མི་བྱེད་དོ། །འཇམ་དཔལ་གྱིས་སྨྲས་པ། བཙུན་པ་ཤཱ་རད་ཏིའི་བུ། ཁྱོད་ནི་རྒན་རབས་ཐུ་བོ་མཆོག་ཡིན་གྱི། བཙུན་པ་ཤཱ་རད་ཏིའི་བུ་དེ་སྐད་
[048-453a5] མ་ཟེར་ཅིག་གནས་བརྟན་གྱིས་སྨྲས་པ། རིགས་ཀྱི་བུ། རྒས་པའི་དངོས་པོ་ནི་ཅི་ཡང་ཐོབ་པར་མི་འགྱུར། མངོན་པར་རྟོགས་པར་མི་འགྱུར་རོ། །རིགས་ཀྱི་བུ། དོན་དེ་ཉིད་
[048-453a6] ཤེས་པར་བྱ་བའི་ཕྱིར་ཁྱོད་ལ་དཔེ་བྱའོ། །རིགས་ཀྱི་བུ། འདི་ལྟ་སྟེ། དཔེར་ན། རྡོ་རྗེ་ངན་ངོན་གྱིས་ཀྱང་རི་བྲག་ཆེན་པོ་རྣམ་པར་འཇིག་གོ་རིགས་ཀྱི་བུ། དེ་བཞིན་དུ་ཁྱོད་ཀྱི་
[048-453a7] སྤུའི་ཁུང་བུ་གཅིག་ན་ཤེས་རབ་འདུག་པ་གང་ཡིན་པ་དེ་ནི་ཁོ་པོ་ལྟ་བུའི་སེམས་ཅན་རྡུལ་ཕྲ་རབ་ཀྱི་རྡུལ་སྙེད་རྣམས་ལ་མེད་དོ་།རིགས་ཀྱི་བུ། དོན་དེ་ཉིད་ཤེས་པར་བྱ་


[048-453b0] [453B] 
[048-453b1] །རིགས་ཀྱི་བུ། འདི་ལྟ་སྟེ། དཔེར་ན། བལ་གླང་གླང་པོ་ཆེ་ཤིན་ཏུ་མི་བཟད་པ་ཆེན་པོ་དེ་ཡང་མི་སྟོབས་དང་ལྡན་པས་ལྕགས་ཀྱུ་ཆུང་དུས་དུལ་
[048-453b2] བར་བྱེད་དོ། །རིགས་ཀྱི་བུ། དེ་བཞིན་དུ་ཁྱོད་ནི་སྟོབས་དང་ལྡན་པ། ཁོ་བོ་ནི་ཉམ་ཆུང་བ་སྟེ། གླང་པོ་ཆེ་ཆེན་པོ་འདི་ལྟ་བུ་དང་ཁོ་བོ་འགྱེད་ག་ལ་ནུས། དེ་ནས་བཅོམ་ལྡན་
[048-453b3] འདས་ལ་གནས་བརྟན་ཤཱ་རད་ཏིའི་བུས་འདི་སྐད་ཅེས་གསོལ་ཏོ་།བཅོམ་ལྡན་འདས། འདི་ལྟ་སྟེ། དཔེར་ན། མི་དམུས་ལོང་གིས་ནི་བཤུལ་དུ་མཆི་བའམ། གྲོང་ཁྱེར་མཐོང་
[048-453b4] བར་ཡང་རྔོ་མི་ཐོགས་ན། ཁྱིམ་ནས་ཁྱིམ་དུ་མཆི་བའི་རྔོ་ལྟ་ག་ལ་ཐོགས་ཏེ། དེ་ནི་གནས་མ་ཡིན་ནོ། །དེ་བཞིན་དུ་གླང་པོ་ཆེ་ཆེན་པོ་འདི་ལྟ་བུ་འདི་དག་གི་མདུན་ན་བདག་ནི་
[048-453b5] དམུས་ལོང་དང་མཚུངས་པར་མཐོང་སྟེ། སངས་རྒྱས་ཀྱི་ཆོས་འདི་དག་ནི་དེ་ཙམ་དུ་རྒྱ་ཆེ་བ་ལགས་སོ། །བདག་ནི་སངས་རྒྱས་ཀྱི་ཆོས་རྣམས་ཀྱི་སྣོད་དུ་མ་གྱུར་ཏེ། ད་ཅི་བགྱིར་
[048-453b6] ཡང་མ་མཆིས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རད་ཏིའི་བུ། དེ་སྐད་མ་ཟེར་ཅིག་ཤཱ་རད་ཏིའི་བུ། འདི་ལྟ་སྟེ་དཔེར་ན། དེ་བཞིན་གཤེགས་པའི་འོད་ཀྱིས་
[048-453b7] སེམས་ཅན་ཇི་སྙེད་ཅིག་ལ་རེག་པ་དེ་དག་ཐམས་ཅད་སངས་རྒྱས་ཀྱི་ཆོས་རྣམས་ཐོབ་པ་ཡིན་ནོ། །ཤཱ་རད་ཏིའི་བུ། དེ་བཞིན་དུ་ཁྱོད་ནི་ཏིང་ངེ་འཛིན་མཐའ་ཡས་ཤིང་བསམ་


[048-454a0] [454A] 
[048-454a1] ༄༅། །གྱིས་མི་ཁྱབ་པ་ཐོབ་པ་ཡིན་ནོ། །བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བཤད་པ་ན། ལྷ་དང་མིའི་སྐྱེ་རྒུ་ལས་སེམས་ཅན་དགུ་ཁྲི་ཉིས་
[048-454a2] སྟོང་གིས་ཆོས་མངོན་པར་རྟོགས་པར་གྱུར་ཏོ། །དེ་ནས་བྱང་ཆུབ་སེམས་དཔའ་ཆོས་ཀྱི་བློ་གྲོས་བྱང་ཆུབ་སེམས་དཔའ་ཏིང་ངེ་འཛིན་དཀོན་མཆོག་ཏ་ལ་ལ་སྦྱོར་བ་མཐའ་
[048-454a3] ཡས་པ་ཞེས་བྱ་བ་དེ་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་ཆོས་ཀྱི་བློ་གྲོས་སྙོམས་པར་ཞུགས་མ་ཐག་ཏུ་ཕྱོགས་བཅུའི་ཕྱོགས་རེ་རེའི་འཇིག་རྟེན་གྱི་
[048-454a4] ཁམས་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་ཕ་རོལ་ནས་སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཕྲ་རབ་ཀྱི་རྡུལ་
[048-454a5] སྙེད་ཀྱིས་ཞལ་མངོན་པར་བསྟན་ཏེ། སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱང་མཚན་རྡོ་རྗེའི་སྙིང་པོ་ཞེས་བྱ་བར་མཐུན་པ་ཤ་སྟག་གོ་ཕྱོགས་གཅིག་ཇི་
[048-454a6] ལྟ་བར་ཕྱོགས་བཅུ་རྣམས་ནས་ཀྱང་དེ་བཞིན་ཏེ། སངས་རྒྱས་བཅོམ་ལྡན་འདས་དེ་དག་གིས་དེ་ལ་འདི་སྐད་ཅེས་བཀའ་སྩལ་ཏོ། །ཆོས་ཀྱི་བློ་གྲོས། ཁྱོད་དེ་ལྟར་བྱང་
[048-454a7] ཆུབ་སེམས་དཔའི་ཏིང་ངེ་འཛིན་སྦྱོར་བ་མཐའ་ཡས་པ་ལ་སྙོམས་པར་ཞུགས་པ་ལེགས་སོ། །ལེགས་སོ། །རིགས་ཀྱི་བུ། འདི་ལྟ་སྟེ། བཅོམ་ལྡན་འདས་དེ་བཞིན་


[048-454b0] [454B] 
[048-454b1] ལམ་དང། སྔོན་གྱི་བྱིན་གྱི་རླབས་དང། ཁྱོད་ཉིད་ཀྱི་དགེ་བའི་རྩ་བས་ཉེ་བར་བརྟན་པས་འདི་ལྟ་སྟེ། ཆོས་ཐམས་
[048-454b2] ཅད་བསྟན་པར་བྱ་བ་དང། སངས་རྒྱས་ཀྱི་ཡེ་ཤེས་རྣམ་པར་སྦྱང་བ་དང། སངས་རྒྱས་ཀྱི་ཡེ་ཤེས་རྣམ་པར་འཕེལ་བར་བྱ་བ་དང། ཆོས་ཀྱི་དབྱིངས་སུ་འཇུག་པར་བྱ་བ་དང་
[048-454b3] སེམས་ཅན་གྱི་ཁམས་རྣམ་པར་དགྲོལ་བ་དང། ཆགས་པ་མེད་པའི་ཡེ་ཤེས་ལ་འཇུག་ཅིང་ཆུད་པར་བྱ་བ་དང། ཀུན་ཏུ་སྦྱོར་བར་བྱ་བ་དང། སྐད་ཐམས་ཅད་བརྗོད་པར་བྱ་
[048-454b4] བ་དང། ཐམས་ཅད་མཁྱེན་པའི་ཡེ་ཤེས་ལ་འཇུག་པར་བྱ་བ་དང་ཆོས་ཐམས་ཅད་ལ་སྒྲིབ་པ་མེད་པར་བྱ་བ་དང། དུས་གསུམ་ཐམས་ཅད་ཡོངས་སུ་ཤེས་པའི་ཆོས་
[048-454b5] བསྟན་པ་ལ་འཇུག་པར་བྱ་བའི་ཕྱིར་ཕྱོགས་བཅུ་ནས་དེ་བཞིན་གཤེགས་པ་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་ཐམས་ཅད་ཀྱང་མཐུན་པར་འདི་དག་
[048-454b6] ཐམས་ཅད་ཁྱོད་ལ་བྱིན་གྱིས་རློབ་ཀྱི། རིགས་ཀྱི་བུ། འདི་ལྟ་སྟེ་བྱང་ཆུབ་སེམས་དཔའ་རྣམ་པར་གཞག་པ་བཅུ་ལས་བརྩམས་ཏེ་སངས་རྒྱས་ཀྱི་མཐུ་དང། སངས་རྒྱས་ཀྱི་བྱིན་
[048-454b7] གྱི་རླབས་ཀྱིས་ཆོས་བསྟན་པ་འདི་ལ་སྤོབས་པ་སྐྱེད་ཅིག་དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་ཐོགས་པ་མེད་པའི་ཡེ་


[048-455a0] [455A] 
[048-455a1] ༄༅། །ཤེས་ཀྱི་སྣང་བ་དང། སྒྲིབ་པ་མེད་པ་དང། ཆོད་པ་མེད་པ་དང། བརྗོད་པ་མེད་པའི་ཆོས་ཉིད་དང། ཐ་དད་པ་མེད་པའི་ཡེ་ཤེས་དང། ཁ་ན་མ་ཐོ་བ་
[048-455a2] མེད་པ་དང། ཟིལ་གྱིས་མི་ནོན་པ་དང། ཞུམ་པ་མེད་པ་དང། འཕྲོག་པ་མེད་པའི་ཆོས་ཉིད་དང། བརྗོད་པ་བཟང་པོ་ཉེ་བར་སྒྲུབ་པ་མཛད་དོ། །དེ་ཅིའི་ཕྱིར་ཞེ་ན། འདི་ལྟར་
[048-455a3] ཏིང་ངེ་འཛིན་འདི་ཉིད་ཀྱི་ཆོས་ཉིད་ཐོབ་པའི་ཕྱིར་རོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས་ཕྱག་གཡས་པ་བརྐྱངས་ཏེ་བྱང་ཆུབ་སེམས་དཔའ་ཆོས་ཀྱི་བློ་གྲོས་
[048-455a4] ཀྱི་མགོ་ལ་ཉུག་པ་མཛད་དེ། སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་རེག་མ་ཐག་ཏུ་དེ་ནས་ཏིང་ངེ་འཛིན་དེ་ལས་ལངས་ནས་
[048-455a5] བྱང་ཆུབ་སེམས་དཔའ་དེ་དག་ལ་སྨྲས་པ། ཀྱེ་རྒྱལ་བའི་སྲས་དག་།བྱང་ཆུབ་སེམས་དཔའ་རྣམས་ཀྱི་རིགས་འདི་ནི་འདི་ལྟ་སྟེ། ཆོས་ཀྱི་དབྱིངས་ཀྱིས་ཀླས་པ་དང། ནམ་
[048-455a6] མཁའ་ཁམས་ཀྱི་མཐས་གཏུགས་པས་རྒྱ་ཆེ་བའོ། །ཀྱེ་རྒྱལ་བའི་སྲས་དག་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་འདས་པའི་སངས་རྒྱས་
[048-455a7] བཅོམ་ལྡན་འདས་རྣམས་ཀྱི་རིགས་སུ་སྐྱེ་བ་ཡིན། མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་རིགས་སུ་སྐྱེ་བ་ཡིན། ད་ལྟར་བའི་སངས་རྒྱས་བཅོམ་ལྡན་འདས་


[048-455b0] [455B] 
[048-455b1] །དེ་ནས་བྱང་ཆུབ་སེམས་དཔའ་དེ་དག་གིས་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། གང་
[048-455b2] དག་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་རིགས་སུ་སྐྱེ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ནི་གང་
[048-455b3] ཡིན༑ གང་ལས་བསམ་སྟེ་དེ་སྐད་སྨྲ། ཀྱེ་རྒྱལ་བའི་སྲས། བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའ་རྣམ་པ་གཞག་པ་བཅུ་པོ་དེ་དག་གང་ཡིན་པ་དེ་ཤོད་ཅིག་
[048-455b4] དེ་སྐད་ཅེས་སྨྲས་པ་དང། བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས་དག་བྱང་ཆུབ་སེམས་
[048-455b5] དཔའ་རྣམས་ཀྱི་བྱང་ཆུབ་སེམས་དཔའ་རྣམ་པར་གཞག་པ་ནི་བཅུ་པོ་འདི་དག་སྟེ། དེ་དག་ནི་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་བཅོམ་ལྡན་
[048-455b6] འདས་རྣམས་ཀྱི་གསུངས་སོ། །གསུང་ངོ། །གསུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། སེམས་དང་པོ་བསྐྱེད་པའི་བྱང་ཆུབ་སེམས་དཔའ་རྣམ་པར་གཞག་པ་དང། ལས་
[048-455b7] དང་པོ་པ་དང། རྣལ་འབྱོར་སྤྱོད་པ་དང། སྐྱེ་བར་སྐྱེས་པ་དང། སྦྱོར་བ་ཕུན་སུམ་ཚོགས་པ་དང། བསམ་པ་ཕུན་སུམ་ཚོགས་པ་དང། ཕྱིར་མི་ལྡོག་པ་དང། གཞོན་ནུར་གྱུར་


[048-456a0] [456A] 
[048-456a1] ༄༅། །པ་དང། རྒྱལ་ཚབ་དང། དབང་བསྐུར་བ་ཐོབ་པའི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་བྱང་ཆུབ་སེམས་དཔའ་
[048-456a2] རྣམས་ཀྱི་བྱང་ཆུབ་སེམས་དཔའ་རྣམ་པར་གཞག་པ་ནི་བཅུ་པོ་ད་དག་སྟེ། དེ་དག་ནི་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་
[048-456a3] ཀྱིས་གསུངས་སོ། །གསུང་ངོ། །གསུང་བར་འགྱུར་རོ། །ཀྱེ་རྒྱལ་བའི་སྲས་དག་དེ་ལ་སེམས་དང་པོ་སྐྱེད་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་རྒྱལ་
[048-456a4] བའི་སྲས་དག་འདི་ལ་སེམས་དང་པོ་བསྐྱེད་པའི་བྱང་ཆུབ་སེམས་དཔའ་ནི་སངས་རྒྱས་བཅོམ་ལྡན་འདས་རྣམས་མཐོང་མ་ཐག་ཏུ་གཟུགས་བཟང་བའམ། མཛེས་པའམ་
[048-456a5] ཁ་དོག་བཟང་པོ་རྒྱས་པའམ། རྒྱ་ཆེ་བའམ། གཟི་བརྗིད་ཆེ་བའམ། རྫུ་འཕྲུལ་གྱི་རྣམ་པར་འཕྲུལ་བའམ། ཀུན་བརྗོད་པའི་རྣམ་པར་འཕྲུལ་བའམ། རྗེས་སུ་བསྟན་པའི་
[048-456a6] རྣམ་པར་འཕྲུལ་བ་མཐོང་ངམ། སེམས་ཅན་སྡུག་བསྔལ་བདག་མཐོང་ངམ། དེ་བཞིན་གཤེགས་པའི་བསྔགས་པ་རྒྱ་ཆེར་ཐོས་ན། འདི་ལྟ་སྟེ། རྣམ་པ་ཐམས་ཅད་མཁྱེན་
[048-456a7] པའི་ཡེ་ཤེས་འདོད་ཅིང། ཐོག་མ་ཉིད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །སེམས་བསྐྱེད་མ་ཐག་ཏུ་དེ་ཉིད་ཀྱིས་བསྙེན་པར་དཀའ་བའི་


[048-456b0] [456B] 
[048-456b1] བཅུ་གང་ཞེ་ན། འདི་ལྟ་སྟེ། གནས་དང་གནས་མ་ཡིན་པ་ཤེས་པ་དང། འདས་པ་དང། མ་འོངས་པ་དང། ད་ལྟར་བྱུང་བའི་ལས་
[048-456b2] དང། ཆོས་ཡང་དག་པར་བླངས་པ་ཤེས་པ་དང། ཐམས་ཅད་དུ་འགྲོ་བའི་ལམ་ཤེས་པ་དང། ཁམས་དུ་མ་སྣ་ཚོགས་ཤེས་པ་དང། མོས་པ་དང་རྣམ་པར་གྲོལ་བ་དུ་མ་ཤེས་པ་
[048-456b3] དང། དབང་པོ་མཆོག་དང་མཆོག་མ་ཡིན་པ་ཤེས་པ་དང། བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པའི་ཀུན་ནས་ཉོན་མོངས་པ་དང། རྣམ་
[048-456b4] པར་བྱང་བ་དང་ལྡན་པ་ཐམས་ཅད་ཤེས་པ་དང། སྔོན་གྱི་གནས་རྗེས་སུ་དྲན་པའི་ཤེས་པ་དང། ལྷའི་མིག་གི་ཤེས་པ་དང། ཟག་པ་ཟད་པའི་ཤེས་པ་སྟེ། བསྙེན་པར་དཀའ་
[048-456b5] བའི་གནས་བཅུ་པོ་དེ་དག་ཡོངས་སུ་བཟུང་བར་འགྱུར་རོ། །ཀྱེ་རྒྱལ་བའི་སྲས་དག། འདི་ནི་སེམས་དང་པོ་བསྐྱེད་པའི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་
[048-456b6] སྲས་དག་སེམས་དང་པོ་བསྐྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སངས་རྒྱས་མཆོད་པ་དང། བྱང་ཆུབ་སེམས་དཔའི་བདེ་བའི་ཡོ་བྱད་ལ་སྦྱར་བར་བྱའོ། །དེ་ལ་
[048-456b7] འཇིག་རྟེན་གྱི་བདག་པོར་འགྱུར་བ་དང། མཆོག་ཏུ་བྱ་བ་དང། ཟིལ་གྱིས་མི་ནོན་པ་དང། སངས་རྒྱས་དཔག་ཏུ་མེད་པ་དང་ཕྲད་པ་དང། རབ་ཏུ་ཞི་བའི་ཏིང་ངེ་འཛིན་ལ་རྣལ་


[048-457a0] [457A] 
[048-457a1] ༄༅། །འབྱོར་ཏུ་བྱ་བ་དང། འཁོར་བའི་འཁོར་ལོ་རྣམ་པར་བཟློག་པ་དང། དམ་པའི་ཆོས་ཀྱི་འཁོར་ལོ་རབ་ཏུ་བསྐོར་བ་དང་སེམས་ཅན་སྡུག་བསྔལ་བ་
[048-457a2] ཡོངས་སུ་བསྐྱབ་པ་ཡང་བརྗོད་པར་བྱའོ། །དེ་ཅིའི་ཕྱིར་ཞེ་ན་འདི་ལྟར་སེམས་བསྐྱེད་མ་ཐག་པ་དེ་ཉིད་ཀྱིས་ཤས་ཆེར་སངས་རྒྱས་ཀྱི་ཆོས་ཐམས་ཅད་ལ་སྦྱོར་ཞིང་གོང་དུ་
[048-457a3] གནས་གང་དག་ཐོས་པའི་གནས་དེ་དག་ལ་ཡང་བདག་ཉིད་སྦྱོར་གྱི་གཞན་གྱི་དྲིང་ལ་མི་འཇོག་པ་འཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་འདི་ནི་སེམས་དང་པོ་
[048-457a4] བསྐྱེད་པའི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་དེ་ལ་ལས་དང་པོ་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་རྒྱལ་བའི་
[048-457a5] སྲས་དག་འདི་ལ་ལས་དང་པོ་པའི་བྱང་ཆུབ་སེམས་དཔའ་ནི་སེམས་ཅན་རྣམས་ལ་ཐོག་མ་ཉིད་དུ་སེམས་རྣམ་པ་བཅུ་བསྐྱེད་དེ། རྣམ་པ་བཅུ་གང་ཞེ་ན། འདི་ལྟ་སྟེ། ཕན་
[048-457a6] པར་བྱ་བའི་སེམས་དང། བདེ་བར་བྱ་བའི་སེམས་དང། སྙིང་བརྩེ་བའི་སེམས་དང། མཉེན་པའི་སེམས་དང། སྡུག་པའི་སེམས་དང། ཕན་གདགས་པའི་སེམས་དང་
[048-457a7] ཀུན་ཏུ་སྲུང་བའི་སེམས་དང། སྙོམས་པའི་སེམས་དང། སློབ་དཔོན་གྱི་སེམས་དང། སྟོན་པའི་སེམས་ཏེ་སེམས་རྣམ་པ་བཅུ་པོ་འདི་དག་བསྐྱེད་དོ། །ཀྱེ་རྒྱལ་བའི་སྲས་


[048-457b0] [457B] 
[048-457b1] འདི་ནི་ལས་དང་པོ་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་ལས་དང་པོ་པའི་བྱང་ཆུབ་སེམས་དཔའ་དེ་ལུང་མ་ནོད་པ་དང། ཁ་ཏོན་ལ་སྦྱར་བར་བྱའོ། །མང་དུ་
[048-457b2] ཐོས་ནས་རབ་ཏུ་དབེན་པ་ལ་སྦྱར་བར་བྱའོ། །རབ་ཏུ་དབེན་པར་གྱུར་ནས་དགེ་བའི་བཤེས་གཉེན་ལ་མངོན་པར་དགའ་བ་ལ་སྦྱར་བར་བྱའོ་།དགེ་བའི་བཤེས་གཉེན་ལ་མངོན་པར་
[048-457b3] དགའ་ནས་བཀའ་བློ་བདེ་བ་ལ་སྦྱར་བར་བྱའོ། །བཀའ་བློ་བདེ་བར་གྱུར་ནས་དུས་ཤེས་པ་ལ་སྦྱར་བར་བྱའོ། །དུས་ཤེས་པར་གྱུར་ནས་མི་འཇིགས་པ་ལ་སྦྱར་བར་བྱའོ། །མི་འཇིགས་པར་
[048-457b4] གྱུར་ནས་དོན་ཤེས་པ་ལ་སྦྱར་བར་བྱའོ། །དོན་ཤེས་པར་གྱུར་ནས་ཆོས་ཀྱི་རྗེས་སུ་འབྲང་བ་ལ་སྦྱར་བར་བྱའོ། །ཆོས་ཀྱི་རྗེས་སུ་འབྲང་བར་གྱུར་ནས་བརྗེད་པ་མེད་པའི་ཆོས་ཉིད་ལ་སྦྱར་
[048-457b5] བར་བྱའོ། །རྨོངས་པ་མེད་པར་གྱུར་ནས་ཆོས་རྣམ་པར་དགོད་པ་ལ་སྦྱར་བར་བྱའོ། །དེ་ཅིའི་ཕྱིར་ཞེ་ན། འདི་ལྟར་སེམས་བསྐྱེད་མ་ཐག་པ་དེ་ཉིད་ཀྱིས་ཤས་ཆེར་སངས་རྒྱས་ཀྱི་ཆོས་
[048-457b6] ཐམས་ཅད་ལ་མངོན་པར་བརྩོན་པར་བྱེད་ཅིང་གོང་དུ་གནས་གང་དག་ཐོས་པའི་གནས་དེ་དག་ལ་ཡང་བདག་ཉིད་སྦྱོར་གྱི། གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་
[048-457b7] བའི་སྲས་དག་འདི་ནི་ལས་དང་པོ་བའི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་དེ་ལ་རྣལ་འབྱོར་སྤྱོད་པའི་བྱང་ཆུབ་སེམས་དཔའ་རྣམ་པར་གཞག་པ་


[048-458a0] [458A] 
[048-458a1] ༄༅། །གང་ཞེ་ན། ཀྱེ་རྒྱལ་བའི་སྲས་དག་རྣལ་འབྱོར་སྤྱོད་པའི་བྱང་ཆུབ་སེམས་དཔའ་ནི་དམིགས་པ་རྣམ་པ་བཅུས་ཆོས་རྣམས་རྟོགས་པར་བྱེད་དེ། བཅུ་གང་
[048-458a2] ཞེ་ན༑ འདི་ལྟ་སྟེ། ཆོས་ཐམས་ཅད་ལ་མི་རྟག་པ་ཉིད་དུ་རྟོགས་པར་བྱེད་པ་དང། ཆོས་ཐམས་ཅད་ལ་སྡུག་བསྔལ་བ་ཉིད་དང་བདག་མེད་པ་ཉིད་དང། སྟོང་པ་ཉིད་དང། གཡོ་
[048-458a3] བ་མེད་པ་ཉིད་དང། དབུགས་འབྱིན་པ་མེད་པ་ཉིད་དང། གནས་མེད་པ་ཉིད་དང། རྣམ་པར་རྟོག་པ་མེད་པ་ཉིད་དང། རྩོལ་བ་མེད་པ་ཉིད་དང། མངོན་པར་འདུ་བྱེད་པ་མེད་པ་
[048-458a4] ཉིད་དུ་རྟོག་པར་བྱེད་དེ། ཆོས་ཀྱི་རྗེས་སུ་འབྲང་བར་གྱུར་པའི་ཕྱིར་སྦྱོར་བ་ཡང་མི་བྱེད། མི་སྦྱོར་བར་ཡང་མི་བྱེད་དེ། ཀྱེ་རྒྱལ་བའི་སྲས་དག་འདི་ནི་རྣལ་འབྱོར་སྤྱོད་པའི་
[048-458a5] བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་རྣལ་འབྱོར་སྤྱོད་པའི་བྱང་ཆུབ་སེམས་དཔའ་དེ་ནི་སེམས་ཅན་གྱི་ཁམས་བརྟག་པ་ལ་སྦྱར་བར་བྱའོ། །ཆོས་ཀྱི་དབྱིངས་
[048-458a6] བརྟག་པ་ལ་སྦྱར་བར་བྱའོ། །འཇིག་རྟེན་གྱི་ཁམས་བརྟག་པ་ལ་སྦྱར་བར་བྱའོ། །སའི་ཁམས་བརྟག་པ་ལ་སྦྱར་བར་བྱའོ། །ཆུའི་ཁམས་དང། མེའི་ཁམས་དང། རླུང་གི་ཁམས་
[048-458a7] དང། ནམ་མཁའི་ཁམས་དང། གཟུགས་ཀྱི་ཁམས་དང། གཟུགས་མེད་པའི་ཁམས་བརྟག་པ་ལ་སྦྱར་བར་བྱའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་ཤས་ཆེར་ཆོས་


[048-458b0] [458B] 
[048-458b1] གནས་དེ་དག་ལ་ཡང་བདག་ཉིད་སྦྱོར་གྱི། གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་
[048-458b2] འདི་ནི་རྣལ་འབྱོར་སྤྱོད་པའི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་སྐྱེ་བར་སྐྱེས་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་
[048-458b3] རྒྱལ་བའི་སྲས་དག་འདི་ལ་སྐྱེ་བར་སྐྱེས་པའི་བྱང་ཆུབ་སེམས་དཔའ་ནི་ཡོངས་སུ་སྦྱོང་བ་བྱེད་པ་བཅུས་གསུང་རབ་འཕགས་པར་སྐྱེས་པ་ཡིན་ཏེ། བཅུ་གང་ཞེ་ན། འདི་ལྟ་སྟེ། ཆོས་
[048-458b4] ཉིད་ལས་ཕྱིར་མི་ལྡོག་པ་དང། སངས་རྒྱས་ལ་མི་ཕྱེད་པའི་དད་པ་མཐར་ཐུག་པར་གྱུར་པ་ཡོངས་སུ་གྲུབ་པ་དང། ཆོས་ངེས་པར་སེམས་པ་དང། སེམས་ཅན་ལ་རྣམ་པར་དཔྱོད་པ་
[048-458b5] དང། ཞིང་ལ་རྣམ་པར་དཔྱོད་པ་དང། འཇིག་རྟེན་ལ་རྣམ་པར་དཔྱོད་པ་དང། ལས་ལ་རྣམ་པར་དཔྱོད་པ་དང། རྣམ་པར་སྨིན་པ་ལ་རྣམ་པར་དཔྱོད་པ་དག་འཁོར་བ་ལ་རྣམ་པར་
[048-458b6] དཔྱོད་པ་དང། མྱ་ངན་ལས་འདས་པ་ལ་རྣམ་པར་དཔྱོད་པ་སྟེ་ཡོངས་སུ་སྦྱོང་བ་བྱེད་པ་བཅུ་པོ་དེ་དག་གིས་གསུང་རབ་འཕགས་པར་སྐྱེས་པ་ཡིན་ཏེ། ཀྱེ་རྒྱལ་བའི་སྲས་དག་འདི་ནི་
[048-458b7] སྐྱེ་བར་སྐྱེས་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་སྐྱེ་བར་སྐྱེས་པའི་བྱང་ཆུབ་སེམས་དཔའ་དེ་ནི་འདས་པའི་སངས་རྒྱས་ཀྱི་ཆོས་མཉམ་པ་ཉིད་རྣམ་པར་དཔྱད་པ་ལ་


[048-459a0] [459A] 
[048-459a1] ༄༅། །སྦྱར་བར་བྱའོ། །མ་བྱོན་པའི་སངས་རྒྱས་ཀྱི་ཆོས་མཉམ་པ་ཉིད་རྣམ་པར་དཔྱད་པ་ལ་སྦྱར་བར་བྱའོ། །ད་ལྟར་བྱུང་བའི་སངས་རྒྱས་ཀྱི་ཆོས་མཉམ་པ་
[048-459a2] ཉིད་རྣམ་པར་དཔྱད་པ་ལ་སྦྱར་བར་བྱའོ། །སངས་རྒྱས་ཐམས་ཅད་ཀྱི་ཆོས་མཉམ་པ་ཉིད་རྣམ་པར་དཔྱད་པ་ལ་སྦྱར་བར་བྱའོ་།འདས་པའི་སངས་རྒྱས་ཀྱི་ཆོས་ཡང་དག་པར་
[048-459a3] འགྲུབ་པ་རྣམ་པར་དཔྱད་པ་ལ་སྦྱར་བར་བྱའོ། །མ་བྱོན་པའི་སངས་རྒྱས་ཀྱི་ཆོས་ཡང་དག་པར་འགྲུབ་པ་རྣམ་པར་དཔྱད་པ་ལ་སྦྱར་བར་བྱའོ། །ད་ལྟར་བྱུང་བའི་སངས་རྒྱས་ཀྱི་
[048-459a4] ཆོས་ཡང་དག་པར་འགྲུབ་པ་རྣམ་པར་དཔྱད་པ་ལ་སྦྱར་པར་བྱའོ་།སངས་རྒྱས་ཐམས་ཅད་ཀྱི་ཆོས་ཡང་དག་པར་འགྲུབ་པ་རྣམ་པར་དཔྱད་པ་ལ་སྦྱར་བར་བྱའོ། །འདས་པའི་
[048-459a5] སངས་རྒྱས་ཀྱི་ཆོས་ཡོངས་སུ་འགྲུབ་པ་མཉམ་པ་ཉིད་རྣམ་པར་དཔྱད་པ་ལ་སྦྱར་བར་བྱའོ། །མ་བྱོན་པའི་སངས་རྒྱས་ཀྱི་ཆོས་ཡོངས་སུ་འགྲུབ་པ་མཉམ་པ་ཉིད་རྣམ་པར་
[048-459a6] དཔྱད་པ་ལ་སྤྱར་བར་བྱའོ། །ད་ལྟར་བྱུང་བའི་སངས་རྒྱས་ཀྱི་ཆོས་ཡོངས་སུ་འགྲུབ་པ་མཉམ་པ་ཉིད་རྣམ་པར་དཔྱད་པ་ལ་སྦྱར་བར་བྱའོ། །སངས་རྒྱས་ཐམས་ཅད་ཀྱི་ཆོས་
[048-459a7] ཡོངས་སུ་འགྲུབ་པ་མཉམ་པ་ཉིད་རྣམ་པར་དཔྱད་པ་ལ་སྦྱར་བར་བྱའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་ཤས་ཆེར་དུས་གསུམ་མཉམ་པ་ཉིད་དུ་རྟོགས་པར་བྱེད་ཅིང་


[048-459b0] [459B] 
[048-459b1] ཉིད་སྦྱོར་གྱི། གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ་ཀྱེ་རྒྱལ་པའི་སྲས་དག་འདི་ནི་སྐྱེ་བར་སྐྱེས་པའི་བྱང་
[048-459b2] ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་དེ་ལ་སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའི་རྣམ་པར་གཞག་པ་གང་ཞེ་ན། ཀྱེ་རྒྱལ་བའི་སྲས་དག་
[048-459b3] འདི་ལ་སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའ་ནི་དགེ་བའི་ལས་གང་ཅི་རྩོམ་ཡང་དེ་ཐམས་ཅད་སེམས་ཅན་ཐམས་ཅད་ཡོངས་སུ་བསྐྱབ་པ་དང། སེམས་ཅན་ཐམས་
[048-459b4] ཅད་ལ་ཕན་པར་འདོད་པར་བྱ་བ་དང། སེམས་ཅན་ཐམས་ཅད་ལ་བདེ་བར་སྦྱར་བ་དང། སེམས་ཅན་ཐམས་ཅད་ལ་སྙིང་བརྩེ་བར་བྱ་བ་དང། སེམས་ཅན་ཐམས་ཅད་རབ་ཏུ་ཐར་
[048-459b5] པར་བྱ་བ་དང། སེམས་ཅན་ཐམས་ཅད་ལ་གནོད་པ་མེད་པར་བྱ་བ་དང། སེམས་ཅན་ཐམས་ཅད་དྲང་བར་བྱ་བ་དང། སེམས་ཅན་ཐམས་ཅད་དང་བར་བྱ་བ་དང། སེམས་ཅན་
[048-459b6] ཐམས་ཅད་གདུལ་བར་བྱ་བ་དང། སེམས་ཅན་ཐམས་ཅད་ཡོངས་སུ་མྱ་ངན་ལས་བཟླ་བའི་ཕྱིར་རྩོལ་ཏེ། ཀྱེ་རྒྱལ་བའི་སྲས་དག་འདི་ནི་སྦྱོར་བ་ཕུན་སུམ་ཚོགས་པའི་བྱང་ཆུབ་
[048-459b7] སེམས་དཔའོ། །ཀྱེ་རྒྱལ་བའི་སྲས་དག་སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའ་དེ་ལ་གནས་བཅུ་ཡང་དག་པར་བརྗོད་པར་བྱ་སྟེ། བཅུ་གང་ཞེ་ན། འདི་ལྟ་སྟེ། སེམས་


[048-460a0] [460A] 
[048-460a1] ༄༅། །ཅན་མཐའ་ཡས་པ་དང། སེམས་ཅན་དཔག་ཏུ་མེད་པ་དང་སེམས་ཅན་གྲངས་མེད་པ་དང། སེམས་ཅན་བསམ་གྱིས་མི་ཁྱབ་པ་དང་སེམས་ཅན་
[048-460a2] མཚུངས་པ་མེད་པ་དང། སེམས་ཅན་གཞལ་དུ་མེད་པ་དང། སེམས་ཅན་སྟོང་པ་ཉིད་དང། སེམས་ཅན་གཡོ་བ་མེད་པ་ཉིད་དང། སེམས་ཅན་མེད་པ་ཉིད་དང། སེམས་ཅན་
[048-460a3] རང་བཞིན་མེད་པ་ཉིད་དོ། །དེ་ཅིའི་ཕྱིར་ཞེ་ན། འདི་ལྟར་དེ་ཤས་ཆེར་མངོན་པར་ཞེན་པ་མེད་པ་ལ་སེམས་འཇོག་ཅིང་གོང་དུ་གནས་གང་དག་ཐོས་པའི་གནས་དེ་དག་ལ་ཡང་
[048-460a4] བདག་ཉིད་སྦྱོར་གྱི་གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་འདི་ནི་སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའ་རྣམ་པར་གཞག་
[048-460a5] པའོ༑ ༑ཀྱེ་རྒྱལ་བའི་སྲས་དག་དེ་ལ་བསམ་པ་ཕུན་སུམ་ཚོགས་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་རྒྱལ་བའི་སྲས་དག་འདི་ལ་བསམ་པ་ཕུན་
[048-460a6] སུམ་ཚོགས་པའི་བྱང་ཆུབ་སེམས་དཔའ་ནི་ཆོས་བཅུ་ཐོབ་པ་ན་སངས་རྒྱས་ཀྱི་ཆོས་རྣམས་ལ་བསམ་པ་ངེས་པ་ཡིན་ཏེ། བཅུ་གང་ཞེ་ན་འདི་ལྟ་སྟེ། སངས་རྒྱས་ཀྱི་
[048-460a7] བསྔགས་པའམ། བསྔགས་པ་མ་ཡིན་པ་འཆད་ཀྱང་རུང་སྟེ། སངས་རྒྱས་ཀྱི་ཆོས་རྣམས་ལ་བསམ་པ་ངེས་པ་ཡིན། ཆོས་ཀྱི་བསྔགས་པའམ། བསྔགས་པ་མ་ཡིན་པ་


[048-460b0] [460B] 
[048-460b1] སངས་རྒྱས་ཀྱི་ཆོས་རྣམས་ལ་བསམ་པ་ངེས་པ་ཡིན། བྱང་ཆུབ་སེམས་དཔའ་རྣམས་ཀྱི་བསྔགས་པའམ་བསྔགས་པ་མ་ཡིན་པ་འཆད་ཀྱང་རུང་སྟེ། སངས་
[048-460b2] རྒྱས་ཀྱི་ཆོས་རྣམས་ལ་བསམ་པ་ངེས་པ་ཡིན། བྱང་ཆུབ་སེམས་དཔའི་སྤྱོད་པའི་བསྔགས་པའམ། བསྔགས་པ་མ་ཡིན་པ་འཆད་ཀྱང་རུང་སྟེ། སངས་རྒྱས་ཀྱི་ཆོས་རྣམས་
[048-460b3] ལ་བསམ་པ་ངེས་པ་ཡིན། སེམས་ཅན་གྱི་ཁམས་རྒྱ་ཆུང་ཞེས་འཆད་པའམ། སེམས་ཅན་གྱི་ཁམས་རྒྱ་ཆེ་ཞེའམ། སེམས་ཅན་གྱི་ཁམས་ཀུན་ནས་ཉོན་མོངས་པ་ཅན་
[048-460b4] ཞེའམ༑ སེམས་ཅན་གྱི་ཁམས་ཀུན་ནས་ཉོན་མོངས་པ་ཅན་མ་ཡིན་པ་ཞེའམ། སེམས་ཅན་གྱི་ཁམས་གདུལ་སླ་ཞེའམ། སེམས་ཅན་གྱི་ཁམས་གདུལ་དཀའ་ཞེའམ་
[048-460b5] ཆོས་ཀྱི་དབྱིང་རྒྱ་ཆུང་ཞེའམ། ཆོས་ཀྱི་དབྱིངས་རྒྱ་ཆེ་ཞེའམ། འཇིག་རྟེན་གྱི་ཁམས་དག་འཇིག་ཅེའམ། མི་འཇིག་ཅེའམ། ཆོས་ཀྱི་དབྱིངས་ཡོད་ཅེའམ། ཆོས་ཀྱི་དབྱིངས་
[048-460b6] མེད་ཅེས་འཆད་ཀྱང་རུང་སྟེ། སངས་རྒྱས་ཀྱི་ཆོས་རྣམས་ལ་བསམ་པ་ངེས་པ་ཡིན་ཏེ། ཀྱེ་རྒྱལ་བའི་སྲས་དག་འདི་ནི་བསམ་པ་ཕུན་སུམ་ཚོགས་པའི་བྱང་ཆུབ་སེམས་
[048-460b7] དཔའོ༑ ༑ཀྱེ་རྒྱལ་བའི་སྲས་དག་བསམ་པ་ཕུན་སུམ་ཚོགས་པའི་བྱང་ཆུབ་སེམས་དཔའ་དེ་ལ་ཆོས་ཀྱི་རྗེས་སུ་འཇུག་པ་བཅུ་ཡང་དག་པར་བརྗོད་པར་བྱ་སྟེ། བཅུ་གང་ཞེ་ན་


[048-461a0] [461A] 
[048-461a1] ༄༅། །འདི་ལྟ་སྟེ། ཆོས་ཐམས་ཅད་མཚན་མ་མེད་པ་ཉིད་དུ་ཡང་དག་པར་བརྗོད་པར་བྱ་བ་དང། ཆོས་ཐམས་ཅད་མཚན་ཉིད་མེད་པ་ཉིད་དང། དངོས་པོ་མེད་
[048-461a2] པ་ཉིད་དང། མེད་པ་ཉིད་དང། རྫུན་པ་ཉིད་དང། དབེན་པ་ཉིད་དང། ངོ་བོ་ཉིད་མེད་པ་ཉིད་དང། སྒྱུ་མ་ལྟ་བུ་ཉིད་དང། རྨི་ལམ་ལྟ་བུ་ཉིད་དང། རྣམ་པར་རྟོག་པ་མེད་པ་ཉིད་
[048-461a3] དུ་ཡང་དག་པར་བརྗོད་པར་བྱའོ། །དེ་ཅིའི་ཕྱིར་ཞེ་ན། འདི་ལྟར་དེ་མི་འཕྲོག་པའི་ཕྱིར་ཤས་ཆེར་ལྷག་པའི་བསམ་པ་རྣམ་པར་འཕེལ་བའི་ཆོས་ཅན་དུ་གྱུར་ཅིང། གོང་དུ་གནས་
[048-461a4] གང་དག་ཐོས་པའི་གནས་དེ་དག་ལ་ཡང་བདག་ཉིད་སྦྱོར་གྱི། གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་འདི་ནི་བསམ་པ་ཕུན་སུམ་ཚོགས་པའི་
[048-461a5] བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་དེ་ལ་ཕྱིར་མི་ལྡོག་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་རྒྱལ་བའི་སྲས་དག་
[048-461a6] འདི་ལ་ཕྱིར་མི་ལྡོག་པའི་བྱང་ཆུབ་སེམས་དཔའ་མི་དམིགས་པ་བཅུ་ཐོས་ནས་སངས་རྒྱས་ཀྱི་ཆོས་རྣམས་ལས་ཕྱིར་མི་ལྡོག་སྟེ། བཅུ་གང་ཞེ་ན། འདི་ལྟ་སྟེ། སངས་རྒྱས་ཀྱི་
[048-461a7] ཡོད་དོ་ཞེའམ། མེད་དོ་ཞེས་ཐོས་ཀྱང་སངས་རྒྱས་ཀྱི་ཆོས་རྣམ་ལས་ཕྱིར་མི་ལྡོག་པ་དང། ཆོས་ཡོད་དོ་ཞེའམ། མེད་དོ་ཞེས་བྱ་བ་དང། བྱང་ཆུབ་སེམས་དཔའ་ཡོད་དོ་


[048-461b0] [461B] 
[048-461b1] མེད་དོ་ཞེས་བྱ་བ་དང། བྱང་ཆུབ་སེམས་དཔའི་སྤྱོད་པ་ཡོད་དོ་ཞེའམ། མེད་དོ་ཞེས་བྱ་བ་དང། བྱང་ཆུབ་སེམས་དཔའ་བྱང་ཆུབ་སེམས་དཔའི་སྤྱོད་པ་ལ་ངེས་པར་
[048-461b2] འབྱུང་ངོ་ཞེའམ། ངེས་པར་མི་འབྱུང་ངོ་ཞེས་བྱ་བ་དང། དེ་བཞིན་གཤེགས་པ་དག་འདས་སོ་ཞེའམ། མ་འདས་སོ་ཞེས་བྱ་བ་དང་དེ་བཞིན་གཤེགས་པ་མ་བྱོན་ཏོ་ཞེའམ། མ་
[048-461b3] བྱོན་པ་མ་ཡིན་ནོ་ཞེས་བྱ་བ་དང། དེ་བཞིན་གཤེགས་པ་དག་ད་ལྟར་བྱུང་བའོ་ཞེའམ། ད་ལྟར་བྱུང་བ་མ་ཡིན་ནོ་ཞེས་བྱ་བ་དང། སངས་རྒྱས་ཀྱི་ཡེ་ཤེས་ཟད་དོ་ཞེའམ། མི་ཟད་དོ་
[048-461b4] ཞེས་བྱ་བ་དང། དུས་གསུམ་པོ་དག་མཚན་ཉིད་གཅིག་ཅེའམ། མཚན་ཉིད་གཅིག་པ་མ་ཡིན་ནོ་ཞེས་ཐོས་ཀྱང་སངས་རྒྱས་ཀྱི་ཆོས་རྣམས་ལས་ཕྱིར་མི་ལྡོག་པ་སྟེ༑ ཀྱེ་རྒྱལ་བའི་
[048-461b5] སྲས་དག་འདི་ནི་ཕྱིར་མི་ལྡོག་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་ཕྱིར་མི་ལྡོག་པའི་བྱང་ཆུབ་སེམས་དཔའ་དེ་ལ་ཆོས་ཀྱི་རྒྱུན་བཅུ་ཡང་དག་པར་བརྗོད་པར་བྱ་སྟེ་
[048-461b6] བཅུ་གང་ཞེ་ན། འདི་ལྟ་སྟེ། ཆོས་ཐམས་ཅད་གཅིག་པ་ཉིད་དང་ཐ་དད་པ་ཉིད་དུ་ཡང་དག་པར་བརྗོད་པར་བྱའོ། །མང་བ་དང་གཅིག་པ་ཉིད་དང། ཡི་གེ་ལ་དོན་སྒྲོ་བཏགས་པ་
[048-461b7] དང། དོན་ལ་ཡི་གེ་སྒྲོ་བཏགས་པ་དང། དངོས་པོས་དངོས་པོ་མེད་པ་སྒྲོ་བཏགས་པ་དང། དངོས་པོ་མེད་པས་དངོས་པོ་སྒྲོ་བཏགས་པ་དང་མཚན་མས་མཚན་མ་མེད་པ་སྒྲོ་


[048-462a0] [462A] 
[048-462a1] ༄༅། །བཏགས་པ་དང། མཚན་མ་མེད་པས་མཚན་མ་སྒྲོ་བཏགས་པ་དང། མཚན་ཉིད་ཀྱིས་མཚན་ཉིད་མེད་པ་སྒྲོ་བཏགས་པ་དང། མཚན་ཉིད་མེད་པས་
[048-462a2] མཚན་ཉིད་སྒྲོ་བཏགས་པ་ཡང་དག་པར་བརྗོད་པར་བྱའོ། །དེ་ཅིའི་ཕྱིར་ཞེ་ན། འདི་ལྟར་དེ་ཤས་ཆེར་ཆོས་ཐམས་ཅད་ལ་མཁས་པ་ཡོངས་སུ་སྨིན་པའི་ཚུལ་ལ་ངེས་པར་
[048-462a3] འགྱུར་ཞིང། གོང་དུ་གནས་གང་དག་ཐོས་པའི་གནས་དེ་དག་ལ་ཡང་བདག་ཉིད་སྦྱོར་གྱི། གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་འདི་ནི་
[048-462a4] ཕྱིར་མི་ལྡོག་པའི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་དེ་ལ་གཞོན་ནུར་གྱུར་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་
[048-462a5] རྒྱལ་བའི་སྲས་དག་འདི་ལ་གཞོན་ནུར་གྱུར་པའི་བྱང་ཆུབ་སེམས་དཔའ་ནི་ཆོས་རྟོགས་པ་བཅུ་དང་ལྡན་པ་ཡིན་ཏེ། བཅུ་གང་ཞེ་ན་འདི་ལྟ་སྟེ། ལུས་ཀྱི་ལས་འབྲས་བུ་
[048-462a6] ཡོད་པ་དང་ལྡན་པ་ཡིན། ངག་གི་ལས་འབྲས་བུ་ཡོད་པ་དང་ལྡན་པ་ཡིན། ཡིད་ཀྱི་ལས་འབྲས་བུ་ཡོད་པ་དང་ལྡན་པ་ཡིན། སེམས་བསྐྱེད་པ་ཙམ་གྱིས་སྐྱེ་བ་མངོན་པར་སྒྲུབ་
[048-462a7] པ་ཡིན། སེམས་ཅན་གཞན་དང། གང་ཟག་གཞན་རྣམས་ཀྱི་བསམ་པ་ཤེས་པར་བྱེད་ཅིང་མོས་པ་ལ་རྟོག་པ་ཡིན། སེམས་ཅན་གྱི་ཁམས་ཐ་དད་པ་རབ་ཏུ་ཤེས་པ་ཡིན་


[048-462b0] [462B] 
[048-462b1] གཟུགས་ཀྱི་ཁམས་ཐ་དད་པ་རབ་ཏུ་ཤེས་པ་ཡིན། གཟུགས་མེད་པའི་ཁམས་ཐ་དད་པ་རབ་ཏུ་ཤེས་པ་ཡིན། དུས་ཇི་ལྟ་བ་
[048-462b2] བཞིན་དུ་འགྲོ་བའི་ཕྱིར་མངོན་པར་ཤེས་པ་མྱུར་བ་ཡིན་ཏེ། ཀྱེ་རྒྱལ་བའི་སྲས་དག་འདི་ནི་གཞོན་ནུར་གྱུར་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་གཞོན་ནུར་གྱུར་
[048-462b3] པའི་བྱང་ཆུབ་སེམས་དཔའ་དེ་ལ་ཆོས་མངོན་པར་སྒྲུབ་པ་བཅུ་ཡང་དག་པར་བརྗོད་པར་བྱ་སྟེ། བཅུ་གང་ཞེ་ན། འདི་ལྟ་སྟེ། སངས་རྒྱས་ཀྱི་ཞིང་ཡོངས་སུ་ཤེས་པ་དང། སངས་རྒྱས་
[048-462b4] ཀྱི་ཞིང་རབ་ཏུ་གཡོ་བར་བྱ་བ་དང། སངས་རྒྱས་ཀྱི་ཞིང་བྱིན་གྱིས་བརླབ་པ་དང། སངས་རྒྱས་ཀྱི་ཞིང་རྣམ་པར་དཔྱད་པ་དང་སངས་རྒྱས་ཀྱི་ཞིང་དུ་འགྲོ་བ་དང། འཇིག་རྟེན་གྱི་
[048-462b5] ཁམས་གྲངས་མེད་པར་འགྲོ་བ་དང། དྲི་བ་གྲངས་མེད་པ་དྲི་བ་དང། ཡིད་ཀྱི་ལུས་མངོན་པར་སྒྲུབ་པ་དང། སྒྲ་སྐད་ལ་སྦྱོར་བ་ཚད་མེད་པ་དང། སེམས་བསྐྱེད་པས་སངས་རྒྱས་ཀྱི་
[048-462b6] ཞིང་གྲངས་མེད་པ་ཡོངས་སུ་འགྲུབ་པ་ཡང་དག་པར་བརྗོད་པར་བྱའོ། །དེ་ཅིའི་ཕྱིར་ཞེ་ན། འདི་ལྟར་ཤས་ཆེར་མངོན་པར་སྒྲུབ་པ་མཁས་པ་ལ་སྦྱོར་ཞིང། གོང་དུ་གནས་གང་དག་
[048-462b7] ཐོས་པའི་གནས་དེ་དག་ལ་ཡང་བདག་ཉིད་སྦྱོར་གྱི། གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་།འདི་ནི་གཞོན་ནུར་གྱུར་པའི་བྱང་ཆུབ་སེམས་དཔའ་


[048-463a0] [463A] 
[048-463a1] ༄༅། །རྣམ་པར་གཞག་པའོ། །ཀྱེ་རྒྱལ་བའི་སྲས་དག་དེ་ལ་རྒྱལ་ཚབ་ཀྱི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་རྒྱལ་བའི་སྲས་དག་འདི་
[048-463a2] ལ་རྒྱལ་ཚབ་ཀྱི་བྱང་ཆུབ་སེམས་དཔའ་ནི་ཆོས་རྟོགས་པར་བྱ་བ་བཅུ་ལ་མཁས་པ་ཡིན་ཏེ། བཅུ་གང་ཞེ་ན། འདི་ལྟ་སྟེ། སེམས་ཅན་གྱི་སྐྱེ་བ་རྟོགས་པར་བྱ་བ་ལ་མཁས་པ་
[048-463a3] ཡིན༑ ཉོན་མོངས་པ་རྒྱུ་བ་རྟོགས་པར་བྱ་བ་ལ་མཁས་པ་ཡིན། བག་ཆགས་ཀྱི་མཚམས་སྦྱོར་བ་རྟོགས་པར་བྱ་བ་ལ་མཁས་པ་ཡིན། སྤྱོད་ཡུལ་ལ་སྦྱོར་བ་རྟོགས་པར་བྱ་བ་ལ་
[048-463a4] མཁས་པ་ཡིན། ཆོས་ཉིད་རྟོགས་པར་བྱ་བ་ལ་མཁས་པ་ཡིན། ཉེ་བར་སྤྱད་པ་རྟོགས་པར་བྱ་བ་ལ་མཁས་པ་ཡིན། འཇིག་རྟེན་གྱི་ཁམས་རྣམ་པར་དབྱེ་བ་རྟོགས་པར་བྱ་བ་ལ་
[048-463a5] མཁས་པ་ཡིན། སྔོན་གྱི་མཐའ་དང། ཕྱི་མའི་མཐའ་དང། ད་ལྟར་བྱུང་བ་ཤེས་པ་རྟོགས་པར་བྱ་བ་ལ་མཁས་པ་ཡིན། ཀུན་རྫོབ་ཀྱི་བདེན་པ་ལ་ངེས་པར་རྟོགས་པར་བྱ་བ་ལ་
[048-463a6] མཁས་པ་ཡིན། དོན་དམ་པའི་བདེན་པ་རྟོགས་པར་བྱ་བ་ལ་མཁས་པ་ཡིན་ཏེ། ཀྱེ་རྒྱལ་བའི་སྲས་དག་འདི་ནི་རྒྱལ་ཚབ་ཀྱི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་
[048-463a7] རྒྱལ་ཚབ་ཀྱི་བྱང་ཆུབ་སེམས་དཔའ་དེ་ལ་གནས་བཅུ་ཡང་དག་པར་བརྗོད་པར་བྱ་སྟེ། བཅུ་གང་ཞེ་ན། འདི་ལྟ་སྟེ། རྒྱལ་པོའི་ཕོ་བྲང་འཁོར་ལ་མཁས་པ་ཡང་དག་པར་བརྗོད་


[048-463b0] [463B] 
[048-463b1] །རྒྱལ་པོའི་ཕོ་བྲང་འཁོར་དུ་ཀུན་ཏུ་དཔྱད་པ་དང། རྒྱལ་པོའི་ཕོ་བྲང་འཁོར་དུ་འཇུག་པ་དང། རྒྱལ་པོའི་ཕོ་བྲང་འཁོར་དུ་རྣམ་པར་དཔྱད་པ་དང། ཆོས་ཀྱི་རྒྱལ་པོའི་དབང་བསྐུར་
[048-463b2] བ་དང། ཆོས་ཀྱི་རྒྱལ་པོའི་བྱིན་གྱི་རླབས་དང། ཆོས་ཀྱི་རྒྱལ་པོའི་ཕ་རོལ་གནོན་པ་དང། ཆོས་ཀྱི་རྒྱལ་པོའི་གནས་དང། ཆོས་ཀྱི་རྒྱལ་པོའི་བཀའ་ལུང་ཡང་དག་པར་བརྗོད་པར་བྱའོ། །
[048-463b3] དེ་ཅིའི་ཕྱིར་ཞེ་ན། འདི་ལྟར་དེའི་སེམས་ཤས་ཆེར་ཆོས་ཐམས་ཅད་ལ་སྒྲིབ་པ་མེད་པར་སྒྲུབ་པ་ལ་འཇུག་ཅིང་གོང་དུ་གནས་གང་དག་ཐོས་པའི་གནས་དེ་དག་ལ་ཡང་བདག་ཉིད་སྒྲུབ་ཀྱི་
[048-463b4] གཞན་གྱི་དྲིང་ལ་མི་འཇོག་པ་ཐོབ་པའི་ཕྱིར་ཏེ། ཀྱེ་རྒྱལ་བའི་སྲས་དག་འདི་ནི་རྒྱལ་ཚབ་གྱི་བྱང་ཆུབ་སེམས་དཔའ་རྣམ་པར་གཞག་པའོ། །ཀྱེ་རྒྱལ་བའི་སྲས་དག་འདི་ལ་དབང་
[048-463b5] བསྐུར་བ་ཐོབ་པའི་བྱང་ཆུབ་སེམས་དཔའ་རྣམ་པར་གཞག་པ་གང་ཞེ་ན། ཀྱེ་རྒྱལ་བའི་སྲས་དག་འདི་ལ་དབང་བསྐུར་བ་ཐོབ་པའི་བྱང་ཆུབ་སེམས་དཔའ་ནི་ཤེས་པ་མངོན་པར་སྒྲུབ་
[048-463b6] པ་བཅུ་དང་ལྡན་པ་ཡིན་ཏེ། བཅུ་གང་ཞེ་ན། འདི་ལྟ་སྟེ། འཇིག་རྟེན་གྱི་ཁམས་གྲངས་མེད་པ་རབ་ཏུ་གཡོ་བར་བྱེད་པ་མང་བ་ཡིན་འཇིག་རྟེན་གྱི་ཁམས་གྲངས་མེད་པ་བྱིན་གྱིས་རློབ་
[048-463b7] པ་མང་བ་ཡིན། འཇིག་རྟེན་གྱི་ཁམས་གྲངས་མེད་པ་སེམས་གཅིག་གིས་འདའ་བར་བྱེད་པ་མང་བ་ཡིན། འཇིག་རྟེན་གྱི་ཁམས་གྲངས་མེད་པ་ཡོངས་སུ་སྦྱང་བ་བྱེད་པ་མང་བ་ཡིན་


[048-464a0] [464A] 
[048-464a1] ༄༅། །སེམས་ཅན་གྲངས་མེད་པའི་སེམས་གཅིག་གིས་རྣམ་པར་རིག་པ་མང་བ་ཡིན། འཇིག་རྟེན་གྱི་ཁམས་གྲངས་མེད་པ་ལ་རྣམ་པར་ལྟ་བ་མང་བ་ཡིན། སེམས་
[048-464a2] ཅན་གྲངས་མེད་པའི་སེམས་ཀྱི་སྤྱོད་པ་ལ་སེམས་གཅིག་གིས་རྣམ་པར་དཔྱོད་པ་ལ་མཁས་པ་ཡིན། སེམས་ཅན་གྲངས་མེད་པའི་དབང་པོ་སེམས་གཅིག་གིས་རྟོགས་པར་བྱེད་
[048-464a3] པ་ལ་མཁས་པ་ཡིན། སེམས་ཅན་གྲངས་མེད་པ་འདུལ་བ་ལ་མཁས་པ་ཡིན། སེམས་ཅན་གྲངས་མེད་པ་ཐམས་ཅད་མཁྱེན་པ་ཉིད་ཀྱི་སེམས་ལ་འཛུད་པ་ལ་མཁས་པ་ཡིན་ནོ། །ཀྱེ་
[048-464a4] རྒྱལ་བའི་སྲས་དག་རྒྱལ་ཚབ་ཀྱི་ས་ལ་གནས་པའི་བྱང་ཆུབ་སེམས་དཔའ་མན་ཆད་གང་གིས་ཀྱང་དབང་བསྐུར་བ་ཐོབ་པའི་བྱང་ཆུབ་སེམས་དཔའ་དེའི་ལུས་ཀྱི་ལས་ཤེས་པར་
[048-464a5] མི་ནུས༑ ངག་གི་ལས་ཤེས་པར་མི་ནུས། ཡིད་ཀྱི་ལས་ཤེས་པར་མི་ནུས་རྫུ་འཕྲུལ་ཤེས་པར་མི་ནུས། རྫུ་འཕྲུལ་རྣམ་པར་ལྟ་བ་ཤེས་པར་མི་ནུས། འདས་པའི་དུས་ལ་རྣམ་
[048-464a6] པར་ལྟ་བ་ཤེས་པར་མི་ནུས། ཞིང་མངོན་པར་འདུ་བྱེད་པ་ཤེས་པར་མི་ནུས། བློས་རྣམ་པར་ལྟ་བ་ཤེས་པར་མི་ནུས། སེམས་ཀྱི་ཡུལ་ཤེས་པར་མི་ནུས། ཡེ་ཤེས་ཀྱི་སྤྱོད་ཡུལ་ཤེས་
[048-464a7] པར་མི་ནུས་ཏེ། ཀྱེ་རྒྱལ་བའི་སྲས་དག་འདི་ནི་དབང་བསྐུར་བ་ཐོབ་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག་དབང་བསྐུར་བ་ཐོབ་པའི་བྱང་ཆུབ་སེམས་དཔའ་དེ་ལ་


[048-464b0] [464B] 
[048-464b1] པར་མཛད་དེ། བཅུ་གང་ཞེ་ན། འདི་ལྟ་སྟེ། དུས་གསུམ་ཤེས་པ་དང། སངས་རྒྱས་ཀྱི་ཆོས་ཤེས་པ་དང། ཆོས་ཀྱི་
[048-464b2] དབྱིངས་དབྱེར་མེད་པ་ཤེས་པ་དང། ཆོས་ཀྱི་དབྱིངས་མཐའ་དང་དབུས་མེད་པ་དང། འཇིག་རྟེན་གྱི་ཁམས་ཐམས་ཅད་རྒྱས་པར་དགང་བ་དང། འཇིག་རྟེན་གྱི་ཁམས་ཐམས་ཅད་སྣང་བར་བྱེད་
[048-464b3] པ་དང། འཇིག་རྟེན་གྱི་ཁམས་ཐམས་ཅད་བྱིན་གྱིས་བརླབ་པ་དང་སེམས་ཅན་ཐམས་ཅད་ཡོངས་སུ་ཤེས་པ་དང། ཆོས་ཐམས་ཅད་མངོན་པར་ཤེས་པ་དང། སངས་རྒྱས་ཀྱི་ཡེ་ཤེས་
[048-464b4] མཐའ་ཡས་པ་བརྗོད་པ་མཛད་དོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་ཤས་ཆེར་ཐམས་ཅད་མཁྱེན་པ་ཉིད་ལ་སེམས་འཇུག་པའི་ཕྱིར་ཏེ། ཀྱེ་རྒྱལ་བའི་སྲས་དག་འདི་ནི་དབང་བསྐུར་
[048-464b5] བ་ཐོབ་པའི་བྱང་ཆུབ་སེམས་དཔའ་རྣམ་པར་གཞག་པའོ། །བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའ་རྣམ་
[048-464b6] པར་གཞག་པ་བཅུ་བཤད་མ་ཐག་ཏུ་དེ་ནས་དེའི་ཚེ་སངས་རྒྱས་ཀྱི་མཐུས་ཕྱོགས་བཅུའི་ཕྱོགས་རེ་རེར་ཡང་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་
[048-464b7] གྱི་ཁམས་རྣམ་པ་དྲུག་ཏུ་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས་སོ། །འགུལ། རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག་གོ་འུར་


[048-465a0] [465A] 
[048-465a1] ༄༅། །འུར༑ རབ་ཏུ་འུར་འུར། ཀུན་ཏུ་རབ་ཏུ་འུར་འུར་རོ། །ཆེམ་ཆེ་མ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེ་མ་མོ། །འཁྲུག་།རབ་ཏུ་འཁྲུག་ཀུན་ཏུ་རབ་ཏུ་འཁྲུག་
[048-465a2] གོ་སངས་རྒྱས་ཀྱི་མཐུ་དང་ཆོས་ཉིད་ཐོབ་པས་ལྷའི་མེ་ཏོག་གི་སྤྲིན་གྱི་ཆར་ཡང་མངོན་པར་བབ་བོ། །ལྷའི་བདུག་པའི་སྤྲིན་གྱི་ཆར་ཡང་མངོན་པར་བབ་པ། ལྷའི་སྤོས་ཀྱི་སྤྲིན་གྱི་
[048-465a3] ཆར་ཡང་མངོན་པར་བབ་པོ། ལྷའི་ཕྱེ་མའི་སྤྲིན་གྱི་ཆར་དང་ལྷའི་ཕྲེང་བའི་སྤྲིན་གྱི་ཆར་དང། ལྷའི་གོས་ཀྱི་སྤྲིན་གྱི་ཆར་དང། ལྷའི་རིན་པོ་ཆེའི་སྤྲིན་གྱི་ཆར་དང། ལྷའི་པདྨའི་
[048-465a4] སྤྲིན་གྱི་ཆར་དང། ལྷའི་རྒྱན་ཕྲེང་གི་སྤྲིན་གྱི་ཆར་དང་ལྷའི་རྒྱན་གྱི་སྤྲིན་གྱི་ཆར་ཡང་མངོན་པར་བབ་བོ། །ལྷའི་སིལ་སྙན་རྣམས་ཀྱང་མ་བཀྲོལ་བར་སྒྲ་བྱུང་ངོ། །ལྷའི་སྣང་བ་
[048-465a5] ཡང་རབ་ཏུ་བྱུང་ངོ། །ལྷའི་ང་རོ་ཡང་གྲག་གོ་གླིང་བཞི་པ་འདིར་རི་རབ་ཀྱི་རྩེ་མོར་ལྷའི་དབང་པོའི་ཁང་པར་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་ཆོས་
[048-465a6] བསྟན་པ་འདི་ཁྱབ་པར་གྱུར་ནས་བྱུང་སྟེ། ལྷག་ཆད་མེད་དོ་།ཚིག་འབྲུ་འདི་དག་ཉིད་ཀྱིས་དོན་ཉིད་སྟོན་ཏོ། །སངས་རྒྱས་ཀྱི་མཐུས་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཕྲ་རབ་ཀྱི་
[048-465a7] རྡུལ་སྙེད་ཀྱི་འཇིག་རྟེན་གྱི་ཁམས་རྣམས་ཀྱི་ཕ་རོལ་ནས་བྱང་ཆུབ་སེམས་དཔའ་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཕྲ་རབ་སྙེད་ལྷགས་ཏེ། ཕྱོགས་བཅུ་རྒྱས་པར་བཀང་


[048-465b0] [465B] 
[048-465b1] །ཀྱེ་རྒྱལ་བའི་སྲས། དེ་ལྟར་ཁྱོད་བྱང་ཆུབ་སེམས་དཔའི་ཆོས་ཉིད་འདི་སྟོན་པ་ལེགས་སོ། །ལེགས་སོ། །ཀྱེ་རྒྱལ་བའི་སྲས་དག་བདག་ཅག་ཀྱང་མིང་ཆོས་
[048-465b2] ཀྱི་བློ་གྲོས་ཞེས་བྱ་བ་ཤ་སྟག་སྟེ། འཇིག་རྟེན་གྱི་ཁམས་ཆོས་ཀྱི་སྤྲིན་ཅེས་བྱ་བ་དག་ནས་དེ་བཞིན་གཤེགས་པའི་མཚན་ཆོས་ཀྱི་བློ་གྲོས་བཟང་པོ་ཞེས་བྱ་བ་ཤ་སྟག་གི་ཐད་ནས་
[048-465b3] འདིར་ཕྱིན་ཏོ། །སངས་རྒྱས་ཀྱི་བྱིན་གྱིས་དེ་དག་ཐམས་ཅད་དུ་ཡང་ཚེས་བསྟན་པ་འདི་བྱུང་སྟེ། འཁོར་འདི་ལྟ་བུ་དག་གི་ནང་དུ་ཚིག་འབྲུ་འདི་དག་གིས་དོན་འདི་ཉིད་སྟོན་ཏེ། ལྷག་ཆད་
[048-465b4] མེད་དོ༑ ༑ཀྱེ་རྒྱལ་བའི་སྲས། བདག་ཅག་ནི་ཁྱོད་ཀྱི་དབང་དུ་གྱུར་ཏེ། སངས་རྒྱས་ཀྱི་མཐུས་འཇིག་རྟེན་གྱི་ཁམས་འདིར་ཕྱིན་ཏོ་།བདག་ཅག་ཇི་ལྟར་འཇིག་རྟེན་གྱི་ཁམས་འདིར་ཕྱིན་
[048-465b5] པ་དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་ཐམས་ཅད་དུ་རི་རབ་ཀྱི་རྩེ་མོར་ལྷའི་དབང་པོའི་ཁང་པ་རྣམས་སུ་ཡང་བྱང་ཆུབ་སེམས་དཔའ་སངས་རྒྱས་
[048-465b6] ཀྱི་ཞིང་བཅུའི་རྡུལ་ཕྲ་རབ་ཀྱི་རྡུལ་སྙེད་ཕྱིན་པར་གྱུར་ཏོ།།།།བམ་པོ་གཉིས་པ། དེ་ནས་སངས་རྒྱས་ཀྱི་མཐུས་བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་ཕྱོགས་བཅུར་རྣམ་པར་
[048-465b7] བལྟས་ཏེ། ཐམས་ཅད་དང་ལྡན་པའི་འཁོར་དང། ཆོས་ཀྱི་དབྱིངས་ལ་ཡང་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རང་བྱུང་ཤིན་ཏུ་རྣམ་དག་བློ་མངའ་བ། །མཛེས་


[048-466a0] [466A] 
[048-466a1] ༄༅། །ཤིང་གཟུགས་ཀྱི་སྟོབས་དང་ལྡན་གྱུར་པ། །རྙེད་དཀའ་མཚན་གྱིས་བརྒྱན་པ་མཐོང་གྱུར་ནས། །བྱང་ཆུབ་དོན་དུ་བརྟན་པ་སེམས་འཇོག་བྱེད། །དོ་ཟླ་
[048-466a2] མེད་པའི་རྫུ་འཕྲུལ་སྟོབས་རྣམས་དང། །ཀུན་བརྗོད་བཟང་དང་རྗེས་སུ་བསྟན་པ་དང། །སྡུག་བསྔལ་བཟོད་གླགས་འཇིག་རྟེན་འགྲོ་མཐོང་ནས། །བྱང་ཆུབ་དོན་དུ་བརྟན་པ་སེམས་འཇོག་
[048-466a3] བྱེད༑ ༑ཡོན་ཏན་ཀུན་གྱི་འབྱུང་གནས་དེ་བཞིན་གཤེགས། །ཀུན་ཏུ་བཟང་པོའི་ཡོན་ཏན་ཐོས་གྱུར་ནས། །ནམ་མཁའི་དབྱིངས་འདྲ་འགྱུར་བ་མེད་པ་ཡི། །བྱང་ཆུབ་དོན་དུ་བརྟན་པ་
[048-466a4] སེམས་འཇོག་བྱེད། །གནས་རྣམས་ཇི་སྙེད་གང་དག་ཡོད་གྱུར་དང་།རང་བཞིན་གནས་པའི་གནས་རྣམས་གཞན་དག་ཀྱང། །གཞན་མིན་དངོས་པོར་རྣམ་པར་རྟོགས་བྱའི་ཕྱིར།།
[048-466a5] བྱང་ཆུབ་དོན་དུ་བརྟན་པ་སེམས་འཇོག་བྱེད། །འདས་དང་མ་འོངས་ད་ལྟར་དུས་དག་ན། །དགེ་དང་མི་དགེ་ལས་རྣམས་གང་ཡོད་པ། །དེ་དག་རྒྱུ་རྣམས་རྟོགས་པར་བྱ་བའི་ཕྱིར། །
[048-466a6] བྱང་ཆུབ་དོན་དུ་བརྟན་པ་སེམས་འཇོག་བྱེད། །ཏིང་འཛིན་བསམ་གཏན་རྣམ་ཐར་སྤྱོད་པ་དང། །དེ་བཞིན་སྙོམས་འཇུག་རྣམ་དག་མཐར་ཐུག་པ། །དེ་དག་གནས་སྐབས་རྟོགས་པར་
[048-466a7] བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་འཇིག་རྟེན་བརྩོན་འགྲུས་སྟོབས་དང་དབང་པོ་རྣམས། །ཅི་འདྲ་ཅི་འདྲ་དེ་ཡི་དེ་དང་དེར། །རིམ་པ་དེ་དག་རྟོགས་པར་བྱ་


[048-466b0] [466B] 
[048-466b1] །བྱང་ཆུབ་དོན་དུ་བརྟན་པ་སེམས་འཇོག་བྱེད་།འཇིག་རྟེན་ཀུན་གྱི་མོས་པ་ཅི་འདྲ་དང། །ལྷག་པའི་བསམ་པ་ཐ་དད་རྣམ་གསུམ་ནས། །བསྟན་བཅོས་དུ་མ་རྟོགས་པར་
[048-466b2] བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །རྣམ་པ་སྣ་ཚོགས་རྣམ་པ་དུ་མའི་ཁམས། །གང་དག་འཇིག་རྟེན་གསུམ་འདིར་ཡོད་ཀུན་གྱི། །ཁམས་ཀྱི་རང་བཞིན་རྟོགས་
[048-466b3] པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་དེ་འཇོག་།ཆོས་འདིར་ཀུན་ཏུ་འགྲོ་བར་གང་གྱུར་ཅིང། །དགེ་བའི་འཇུག་པ་གང་ཡང་རབ་འཇུག་པ། །ཡང་དག་རང་བཞིན་རྟོགས་
[048-466b4] པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད་།ཞིང་རྣམས་ཐམས་ཅད་ཇི་ལྟར་འབྱུང་བ་དང། །སེམས་ཅན་ཇི་ལྟར་ས་ལ་འབྱུང་འགྱུར་ཞེས། །ཆགས་མེད་མིག་ནི་
[048-466b5] རབ་ཏུ་དབྱེ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་།འདས་པའི་དུས་དང་ད་ལྟར་བྱུང་དུས་ན། །སེམས་ཅན་རིས་དངོས་མཚན་ཉིད་གང་ཡོད་དང། །སྔོན་གྱི་གནས་རྣམས་
[048-466b6] རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་ཇི་ལྟར་འགྲོ་བ་སེམས་ཅན་འཆིང་བྱེད་པ། །ཀུན་ཏུ་སྦྱོར་བ་འཇིག་རྟེན་གང་ཡོད་པའི། །ཉོན་མོངས་ཟད་པ་
[048-466b7] རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་འཇིག་རྟེན་གསུམ་ན་ཐ་སྙད་གང་བཏགས་དང། །ངག་ལ་མ་སྔགས་ཚུལ་སྤྱོད་པ་གང་ཡོད་པ། །བརྡ་ཡི་བདེན་པ་


[048-467a0] [467A] 
[048-467a1] ༄༅། །རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་ཆོས་རྣམས་ཐམས་ཅད་བརྗོད་དུ་མེད་པ་སྟེ། །སྟོང་པ་མིག་ཡོར་རང་བཞིན་ངོ་བོ་ཉིད།།
[048-467a2] དོན་དམ་བདེན་པ་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །ཞིང་རྣམས་དག་ཏུ་ས་གཡོ་བསྟན་པ་དང། །རྒྱ་མཚོ་དག་ཀྱང་རྣམ་པར་འཁྲུག་པ་དང་
[048-467a3] དེ་བཞིན་གཤེགས་ཀྱིས་རྫུ་འཕྲུལ་བསྟན་པའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་འོད་ཟེར་རྩེ་མོ་རེ་ལས་འོད་ཟེར་རྣམས། །དེ་བཞིན་ཕྱོགས་བཅུ་ཀུན་ཏུ་རབ་ཏུ་
[048-467a4] འགྱེད༑ ༑དེ་དག་འོད་གཅིག་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །ཞིང་མང་བསམ་གྱིས་མི་ཁྱབ་གང་ཡོད་པ། །དེ་དག་རང་གི་ལག་ཏུ་མངོན་
[048-467a5] སྤྲུལ་ཏེ༑ ༑སྒྱུ་མའི་ཚུལ་དེ་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །ཞིང་རྣམས་ཇི་ལྟར་དེ་བཞིན་སེམས་ཅན་ཀུན། །གནོད་པ་མེད་པར་ལག་པའི་
[048-467a6] མཐིལ་བཞག་ནས། །ཆོས་རྣམས་སྲོག་མེད་རྟོགས་པར་བྱ་བའི་ཕྱིར་།བྱང་ཆུབ་དོན་དུ་བརྟན་པ་སེམས་འདི་འཇོག་རྒྱ་མཚོ་རྣམས་ན་ཇི་སྙེད་ཆུ་ཡོད་པ། །སྐྲ་རྩེའི་ཐིགས་པའི་
[048-467a7] ནང་དུ་འཇུག་པར་བྱེད། །མ་ལུས་མཐར་ཐུག་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་ཞིང་རྣམས་ཀུན་ན་ཕྲ་རབ་རྡུལ་གྱི་གྲངས། །གང་ཡོད་དེ་


[048-467b0] [467B] 
[048-467b1] །ཕྲ་རབ་རྡུལ་གྲངས་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད་།འཇིག་རྟེན་འདི་ན་འདས་དང་དེ་བཞིན་དུ། །མ་འོངས་སྲེག་
[048-467b2] པའི་བསྐལ་པ་འཇིག་པ་རྣམས། །བསྐལ་པ་ཟད་པ་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་དུས་གསུམ་དག་གི་དེ་བཞིན་གཤེགས་རྣམས་དང། །
[048-467b3] སྟོན་པ་རང་རྒྱལ་ཐོས་ལས་བྱུང་རྣམས་ཀྱི། །ཆོས་ཀྱི་རང་བཞིན་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་བརྗོད་དུ་མེད་པའི་འཇིག་རྟེན་ཁམས་ཀྱི་རྣམས།།
[048-467b4] སྐྲ་ཡིས་བཅིངས་ནས་མ་ལུས་སྲང་ལ་འདེབས། །དངོས་པོའི་རང་བཞིན་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་ཁོར་ཡུག་རི་བོ་བསམ་གྱིས་མི་ཁྱབ་
[048-467b5] པ༑ ༑སྐྲ་ཡིས་བཅིངས་ནས་མ་ལུས་སྲང་ལ་འདེབས། །རགས་དང་ཕྲ་བ་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་ལུས་པ་མེད་པའི་འཇིག་རྟེན་ཁམས་
[048-467b6] རྣམས་སུ། །སྐད་ཅིག་གཅིག་ལ་དབྱངས་ཀྱིས་གོ་བར་བྱེད། །དབྱངས་ཀྱི་ཡན་ལག་དག་པ་བརྟན་པའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་འཇིག་རྟེན་ཀུན་གྱི་སྒྲ་
[048-467b7] རྣམས་ཅི་འདྲ་བ། །སྐད་ཅིག་གཅིག་ལ་སྐད་ཅིག་རྗོད་བྱེད་ཅིང། །ཞི་བའི་རང་བཞིན་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འདི་འཇོག་འཇིག་རྟེན་གསུམ་


[048-468a0] [468A] 
[048-468a1] ༄༅། །པོ་མ་ལུས་རྟོགས་པར་བྱེད། །སེམས་ཅན་ཀུན་གྱི་རབ་ཏུ་རྣམ་པར་ཤེས། །ལྕེ་ཡངས་རྒྱ་ཆེན་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་
[048-468a2] འཇོག་བྱེད། །ཞིང་རྣམས་ཀུན་ཏུ་བརྗོད་དང་འདྲ་བར་ཡང། །སྐད་ཅིག་གཅིག་ལ་ལྟ་གྱུར་སེལ་བར་བྱེད། །རྣམ་རྟོག་ཆོས་རྣམས་རྟོགས་པར་བྱ་བའི་ཕྱིར། །བྱང་ཆུབ་དོན་དུ་
[048-468a3] བརྟན་པ་སེམས་འཇོག་བྱེད། །འདིར་ནི་ཞིང་རྣམས་ཐམས་ཅད་མ་ལུས་པར། །དེ་བཞིན་གཤེགས་པས་གང་ཞིག་རང་བྱུང་གི་ཆོས་རྣམས་སྐད་ཅིག་གཅིག་ལ་རྟོགས་བྱའི་
[048-468a4] ཕྱིར༑ ༑བྱང་ཆུབ་དོན་དུ་བརྟན་པ་སེམས་འདི་འཇོག་རྡུལ་ཕྲན་ཐ་དད་ལྟ་བུར་འཇིག་རྟེན་ཁམས། །རྣམ་པ་ཀུན་ཏུ་མངོན་པར་སྤྲུལ་བྱེད་ཅིང། །ཡིད་ལས་བྱུང་བ་དེ་དག་རྟོགས་བྱའི་
[048-468a5] ཕྱིར༑ ༑བྱང་ཆུབ་དོན་དུ་བརྟན་པ་སེམས་འཇོག་བྱེད། །འདས་དང་དེ་བཞིན་མ་བྱོན་སངས་རྒྱས་རྣམས། །ཇི་སྙེད་གང་དག་འཇིག་རྟེན་བཞུགས་སོ་ཅོག་སེམས་ཀྱི་སྐད་ཅིག་
[048-468a6] གཅིག་ལ་རྟོགས་བྱའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །ཚིག་གཅིག་བརྗོད་ཀྱང་བསམ་གྱིས་མི་ཁྱབ་པའི། །བསྐལ་པ་ཟད་ཀྱི་དེ་ལ་ཉམས་པ་མེད། །ཚིག་རབ་
[048-468a7] དབྱེ་བ་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །ཕྱོགས་བཅུ་རྣམས་ཀྱི་འཇིག་རྟེན་ཐམས་ཅད་ཀྱི་།འགྲོ་བ་ཅི་འདྲ་ལྡོག་པ་ཅི་འདྲ་བ། །སེམས་ཀྱི་


[048-468b0] [468B] 
[048-468b1] །བྱང་ཆུབ་དོན་དུ་བརྟན་པ་སེམས་འཇོག་བྱེད། །ཕྱོགས་རྣམས་ཀུན་ཏུ་འགྲོ་ཡང་ལུས་ཀྱིས་སམ། །ངག་གམ་ཡིད་ཀྱིས་གང་དུའང་ཆགས་པ་
[048-468b2] མེད༑ ༑དུས་གསུམ་སྟོང་པ་ཉིད་དུ་རྟོགས་བྱའི་ཕྱིར། །བྱང་ཆུབ་དོན་དུ་བརྟན་པ་སེམས་འཇོག་བྱེད། །བྱང་ཆུབ་སེམས་ནི་ཇི་ལྟར་བསྐྱེད་པ་བཞིན། །གཞལ་ཡས་བསྐལ་པར་ཕྱོགས་སུ་
[048-468b3] རྒྱུ་བྱེད་ཅིང། །སངས་རྒྱས་སྤྱན་སྔར་མཆོད་པར་བྱའོ་ཞེས་།འདི་ནི་མི་ལྡོག་རྣམས་ཀྱི་བསྟན་པ་ཡིན། །ཕྱོགས་བཅུ་དག་ནི་འཇིག་རྟེན་ཐ་དད་པར། །འཇིག་རྟེན་བདག་པོར་རྒྱལ་བའི་སྲས་
[048-468b4] འབྱུང་བ། །གང་ཡང་རུང་བ་དམ་པ་སྒྲོག་པར་བྱེད། །འདི་ནི་མི་ལྡོག་རྣམས་ཀྱིས་བསྟན་པ་ཡིན། །བྱང་ཆུབ་དོན་ཏུ་སྲིད་པར་སྤྱད་སྤྱོད་ཚེ། །བྱང་ཆུབ་སེམས་དཔའི་བདེ་སྦྱར་གང་ཡིན་པ། །དེ་
[048-468b5] ཡི་བསྔགས་པ་རྟག་ཏུ་རྗོད་པར་བྱེད། །འདི་ནི་མི་ལྡོག་རྣམས་ཀྱིས་བསྟན་པ་ཡིན། །ཆོས་མཆོག་ཆོས་རབ་ཕུལ་ཏུ་ཕྱིན་པ་དང། །ཁྱད་པར་འཕགས་ཆོས་བླ་མེད་གང་ཡོད་པ། །དེ་དག་བྱང་
[048-468b6] ཆུབ་སེམས་དཔའ་རྣམས་ལ་སྟོན། །འདི་ནི་མི་ལྡོག་རྣམས་ཀྱིས་བསྟན་པ་ཡིན། །ཡོན་ཏན་ཀུན་ལྡན་དེ་བཞིན་གཤེགས་པ་ཡི། །ཚེ་ཉིད་འདི་ན་ཡོད་ཀྱི་གཞན་མེད་པ། །འདི་ན་བྱང་ཆུབ་
[048-468b7] སེམས་དཔའ་སྦྱོར་བར་བྱེད། །འདི་ནི་མི་ལྡོག་རྣམས་ཀྱིས་བསྟན་པ་ཡིན། །ཚད་མེད་གཞལ་ཡས་བསམ་གྱིས་མི་ཁྱབ་པའི། །སངས་རྒྱས་རྣམས་དང་ཕྲད་འགྱུར་ཅི་འདྲ་བ། །བྱང་ཆུབ་


[048-469a0] [469A] 
[048-469a1] ༄༅། །སེམས་དཔའ་དེ་ལ་སྟོན་པར་བྱེད། །འདི་ནི་མི་ལྡོག་རྣམས་ཀྱིས་བསྟན་པ་ཡིན། །ཏིང་འཛིན་གང་དག་ཇི་སྙེད་ཡོད་པ་དང། །དེ་བཞིན་ཏིང་འཛིན་རྒྱུད་ཀྱི་རྣམ་པ་
[048-469a2] རྣམས༑ ༑དེ་དག་བདེ་གཤེགས་སྲས་ལ་རྗོད་པར་བྱེད། །འདི་ནི་མི་ལྡོག་རྣམས་ཀྱིས་བསྟན་པ་ཡིན། །འཁོར་བའི་འཁོར་ལོ་རྣམ་པར་ཟློག་པ་དང། །དམ་པའི་ཆོས་ཀྱི་འཁོར་ལོ་
[048-469a3] རབ་བསྐོར་བ། །འཇིག་རྟེན་ཀུན་གྱིས་རྟག་ཏུ་མ་བསྐོར་བ། །བྱང་ཆུབ་སེམས་དཔའ་རྣམས་ལ་དེ་བསྟན་བྱ། །ཤིན་ཏུ་སྡུག་བསྔལ་འཇིག་རྟེན་ཐམས་ཅད་དང། །ངན་སོང་ས་རྣམས་
[048-469a4] དག་ཏུ་གནོད་གྱུར་པའི། །གནས་དང་སྐྱབས་དང་དཔུང་གཉེན་འགྱུར་བ་དེ། །བྱང་ཆུབ་སེམས་དཔའ་རྣམས་ལ་བསྟན་པར་བྱ། །གང་ཞིག་བྱང་ཆུབ་དོན་དུ་སེམས་འཇོག་པ། །དེ་ནི་
[048-469a5] དང་པོའི་བྱང་ཆུབ་སེམས་དཔའ་བསྟན། །བསླབ་པའི་གདམས་ངག་ཇི་བཞིན་དེས་བྱས་པ། །ཇི་བཞིན་རྣམ་པར་གཞག་འདི་དེ་ཡི་ཡིན། །ནད་བྲལ་རྣམས་ཀྱིས་བསྟན་པ་ཇི་བཞིན་
[048-469a6] དུ༑ ༑འཇིག་རྟེན་ཀུན་ལ་ཕན་པ་བྱ་བའི་ཕྱིར། །དེ་ལྟར་ཐོག་མ་སུ་ཞིག་སེམས་བསྐྱེད་པ། །འདི་ནི་གཉིས་ཏེ་དང་པོའི་ལས་ཅན་ནོ། །ཕན་པ་ཐོབ་བྱེད་སེམས་དང་རབ་དང་བདེ། །གཉེན་
[048-469a7] དང་སྡུག་དང་དེ་བཞིན་སྡུད་སེམས་དང། །ཀུན་ཏུ་སྲུང་བའི་སེམས་དང་སྙོམས་པའི་སེམས། །སློབ་དཔོན་སེམས་དང་སྙོམས་པར་སྟོན་པའི་སེམས། །དེ་འདྲ་དག་ལ་སེམས་


[048-469b0] [469B] 
[048-469b1] །ལུང་ནོད་ཁ་ཏོན་བྱེད་པར་སྦྱང་བར་བྱ་།མང་དུ་ཐོས་ནས་དགོན་པར་གནས་སུ་གཞུག་མངོན་པར་གྱུར་ནས་དགེ་བཤེས་སྟེན་དུ་གཞུག་དགེ་བཤེས་རྣམས་ལ་
[048-469b2] བཀའ་བློ་བདེ་བར་བྱ། །དུས་ཚོད་ཤེས་ལ་ཤེས་བཞིན་ལྡན་པར་བྱ་།དུས་ཤེས་གྱུར་ནས་ཤིན་ཏུ་འཇིགས་མེད་བྱ། །འཇིགས་པ་མེད་ནས་དོན་ལ་བརྩོན་པར་བྱ། །དོན་ཤེས་གྱུར་ནས་
[048-469b3] དེ་བཞིན་ཆོས་བརྗོད་བྱ། །ཆོས་རྣམས་ཀུན་ལ་རྨོངས་གྱུར་མེད་པར་བྱ། །རྨོངས་པ་མེད་པར་གྱུར་ནས་རྒྱལ་བའི་སྲས། །ལེགས་པར་གསུངས་པའི་ཆོས་ལ་གནས་པར་བྱ། །འདི་ནི་
[048-469b4] དང་པོའི་ལས་ཅན་བརྗོད་པ་སྟེ། །བྱང་ཆུབ་ཞུགས་པའི་བྱང་ཆུབ་སེམས་དཔའ་ཡིན། །འདི་ནི་གདམས་པ་འདི་ནི་བསྟན་པ་སྟེ། །འདི་ལ་སུ་སློབ་དེ་ནི་སངས་རྒྱས་སྲས། །བྱང་ཆུབ་
[048-469b5] སེམས་དཔའ་གསུམ་པ་གང་ཡིན་པ། །ཆོས་ཀྱི་རྒྱལ་པོའི་བསྟན་པ་རབ་ཏུ་སྦྱོར། །མི་རྟག་པ་ཉིད་དང་སྡུག་བསྔལ་སྟོང་ཉིད་དང་།བདག་མེད་པ་དང་གཡོ་བ་མེད་པ་དང། །དེ་
[048-469b6] བཞིན་ཆོས་འདི་ཐམས་ཅད་བདག་མིན་དང། །མངོན་པར་འདུ་བྱེད་མེད་དང་དབེན་པ་དང། །འདི་དག་ཐམས་ཅད་རྟོགས་པ་མེད་ཡིན་པར་།བྱང་ཆུབ་སེམས་དཔའ་དེ་ལྟར་རྟོག་པར་
[048-469b7] བྱེད༑ ༑སེམས་ཅན་ཁམས་དང་ཆོས་ཀྱི་དབྱིངས་ལ་ཡང། །རྟག་པར་བྱ་ཕྱིར་དེ་ནི་གཟེངས་ཀྱང་བསྟོད། །འཇིག་རྟེན་ཁམས་ནི་མཐའ་ཡས་མུ་མེད་ཅེས། །དེ་ལྟར་དེ་ནི་དཔྱོད་དུ་


[048-470a0] [470A] 
[048-470a1] ༄༅། །གཞུག་པར་བྱ། །འདི་ན་ས་དང་ཆུ་དང་དེ་བཞིན་མེ་།རླུང་དང་ནམ་མཁའ་ཇི་སྙེད་ཡོད་པ་དང། །ཕྱོགས་ན་འདོད་དང་གཟུགས་དང་གཟུགས་མེད་པ། །
[048-470a2] དེ་དག་རྣམས་ལ་དེ་ནི་དཔྱོད་དུ་གཞུག་རྒྱ་ཆེན་ཆོས་རྣམས་ཀུན་དང་ཁམས་རྣམས་ཀྱི། །རང་བཞིན་མ་ལུས་མཐར་ཐུག་བརྟག་བྱ་བ་།དེ་ནི་སངས་རྒྱས་སྲས་པོ་སྦྱོར་བྱེད་
[048-470a3] ལ༑ ༑ཕན་པར་བྱ་ཕྱིར་རྗེས་སུ་བསྟན་པ་ཡིན། །བྱང་ཆུབ་སེམས་དཔའ་སྐྱེ་བར་གང་སྐྱེས་པ། །བསྟན་ལ་སྐྱེས་ཤིང་རབ་ཏུ་འབྱུང་བར་བྱེད། །བློ་ལྡན་དེ་ནི་དངོས་མེད་དངོས་
[048-470a4] པོ་རྟོགས། །དམ་ཆོས་གནས་སུ་སྐྱེས་ཏེ་ལེགས་པར་སྐྱེས། །དེ་ནི་རང་གི་ས་ལས་ཡོངས་མི་ལྡོག་སངས་རྒྱས་མཐར་ཐུག་ཡིན་པར་འཛིན་པ་སྐྱེ། །རྟག་ཏུ་ཆོས་ལ་ངེས་པར་
[048-470a5] སེམས་དང་ལྡན། །སེམས་ཅན་རང་བཞིན་ཅི་འདྲར་རྣམ་པར་དཔྱོད་།ལས་དང་འཇིག་རྟེན་དག་དང་ཞིང་རྣམས་དང། །རྣམ་པར་སྨིན་དང་འཁོར་དང་མྱ་ངན་འདས། །རྣམ་
[048-470a6] པར་དབྱེ་བ་རྒྱལ་བའི་སྲས་ཀྱིས་ཤེས། །དེ་ཐུགས་སྐྱེས་པའི་བྱང་ཆུབ་སེམས་དཔའ་བརྗོད། །ཐམས་ཅད་མཁྱེན་པ་འདས་དང་བྱུང་རྣམས་དང། །མ་བྱོན་དག་ཀྱང་ཆོས་རྣམས་
[048-470a7] རྣམ་དཔྱད་ནས། །གྲུབ་དང་གང་ཡང་ལེགས་སྐྱེས་མཐར་ཐུག་དང་།རང་བྱུང་རྣམས་ཀྱི་གྲུབ་པ་ཅི་འདྲ་བ། །སངས་རྒྱས་དམ་པ་དེ་དག་ཐམས་ཅད་ནི། །དུས་གསུམ་མཉམ་


[048-470b0] [470B] 
[048-470b1] །ནམ་ཡང་མཉམ་ཉིད་བྱེ་ཕྲག་འཕྱེད་མི་བྱེད། །དེ་ནི་དུས་གསུམ་ཐ་དད་མེད་པར་འཇུག་གང་གི་ཕན་ཡོན་རྣམ་པ་འདི་འདྲ་བ། །དེ་ན་བྱང་ཆུབ་སེམས་
[048-470b2] དཔའ་བཞི་བ་སྟེ། །འདི་དག་རབ་བསྒྲུབས་བྱང་ཆུབ་སེམས་དཔའ་དེ་།བྱང་ཆུབ་དོན་དུ་ངེས་པར་འབྱུང་བར་འགྱུར། །དེ་ནི་བྱང་ཆུབ་སེམས་དཔའ་ལྔ་པ་སྟེ། །སྦྱོར་བ་ཕུན་སུམ་ཚོགས་པར་
[048-470b3] བརྗོད་པ་ཡིན། །ཐབས་ལ་མཁས་པའི་རྗེས་སུ་ཞུགས་པ་སྟེ། །བསོད་ནམས་ལས་དག་བརྩམས་པས་མཐར་ཕྱིན་བྱེད། །དེ་ལྟར་བསོད་ནམས་རབ་ཏུ་ཅི་བྱེད་ཀྱང། །འཇིག་རྟེན་ཀུན་གྱི་རྟེན་
[048-470b4] དུ་འགྱུར་པ་དང། །ཕན་པར་འདོད་དང་བདེ་བ་ཐོབ་བྱེད་དང་།སྙིང་བརྩེ་བ་དང་སྐྱེ་རྒུ་དགྲོལ་འགྱུར་བྱེད། །འཇིག་རྟེན་གནོད་གྱུར་གདུལ་བར་བྱ་བའི་ཕྱིར། །འདྲེན་པར་བྱེད་ཅིང་རབ་ཏུ་དང་
[048-470b5] པར་བྱེད། །སེམས་ཅན་མང་པོ་ཐམས་ཅད་གདུལ་འདོད་དང། །མྱ་ངན་འདས་པའི་སེམས་ཀྱི་མཐུ་ཡང་ཆེ། །འཇིག་རྟེན་ཐམས་ཅད་ཐ་མ་མེད་པ་དང། །དེ་བཞིན་དཔག་ཏུ་མེད་ཅིང་གྲངས་
[048-470b6] མེད་དང། །མཚུངས་མེད་བསམ་ཡས་མཉམ་མེད་གཞལ་ཡས་དང། །སྟོང་པ་མི་གཡོ་མེད་པའི་རང་བཞིན་ཤེས། །དེ་ནི་བྱང་ཆུབ་སེམས་དཔའ་ལྔ་པ་སྟེ། །སྦྱོར་བ་ཕུན་ཚོགས་ཕན་དང་
[048-470b7] སྙིང་བརྩེར་ལྡན། །དེ་ལ་རྗེས་སུ་བསྟན་པ་འདི་འདྲ་སྟེ། །ཡོན་ཏན་ཀུན་དང་ལྡན་པ་རྣམས་ཀྱིས་བསྟན། །དེ་ནི་སེམས་ཅན་མཐའ་ཡས་ཐམས་ཅད་དང། །ཆོས་ཀྱི་ངོ་བོ་ཉིད་ལ་རྨོངས་པ་


[048-471a0] [471A] 
[048-471a1] ༄༅། །མེད༑ ༑ཤིན་ཏུ་བློ་ལྡན་རྟོག་བྲལ་རྣམ་རྟོག་མེད། །འཇིག་རྟེན་ལྷ་དང་བཅས་པས་དབྱེར་མི་ཕྱེད། །སངས་རྒྱས་ཆོས་དང་བྱང་ཆུབ་སེམས་དཔའ་དང། །སྤྱོད་
[048-471a2] པའི་བསྔགས་དང་བསྔགས་པ་མ་ཡིན་དང། །སེམས་ཅན་ཆུང་ངམ་ཡང་ན་ཆེ་འོ་ཞེས། །ཐོས་པར་གྱུར་ཀྱང་བསམ་ལས་ནུར་བ་མེད་།སེམས་ཅན་ཉོན་མོངས་ཅན་ནམ་རྣམ་དག་
[048-471a3] གམ༑ ༑གདུལ་སླ་ཞེ་འམ་གདུལ་བར་དཀའ་ཞེ་འམ། །ཆོས་དབྱིངས་ཆུང་ཞེའམ་ཡང་ན་རྒྱ་ཆེ་ཞེའམ། །འཇིག་པར་འགྱུར་ཞེའམ་ཆགས་པར་འགྱུར་ཞེ་འམ། །ཆོས་དབྱིངས་ཡོད་
[048-471a4] ཅེའམ་མེད་ཅེས་ཐོས་གྱུར་ཀྱང། །དུས་གསུམ་རྟོགས་པའི་བྱང་ཆུབ་སེམས་དཔའ་དེ། །ངེས་པར་སེམས་ཤིང་ཐམས་ཅད་རྣམ་དཔྱོད་དེ་།སངས་རྒྱས་ཆོས་འདིར་བསམ་པ་ཤིན་
[048-471a5] ཏུ་ངེས༑ ༑མཚན་མ་མེད་དང་མཚན་ཉིད་མེད་པ་དང། །དངོས་མེད་རང་བཞིན་རྫུན་ཞིང་དབེན་པ་དང། །སྒྱུ་མའི་རང་བཞིན་མིག་ཡོར་འདྲ་བ་ཡི། །ཆོས་མཆོག་ཞི་བ་འདི་འདྲ་ཉན་
[048-471a6] པར་བྱེད། །དེ་ལྟར་མི་ལྡོག་བྱང་ཆུབ་སེམས་དཔའ་ནི། །སངས་རྒྱས་ཆོས་དང་བྱང་ཆུབ་སེམས་དཔའ་དང། །སྤྱོད་པ་ཡོད་དམ་མེད་ཅེས་ངེས་པར་དཔྱོད། །འབྱུང་ངམ་མི་འབྱུང་ཞེ་
[048-471a7] ནའམ་ཕྱིར་མི་ལྡོག་དེ་བཞིན་གཤེགས་པ་འདས་ཞེའམ་མ་འདས་ཞེས་།མ་བྱོན་ཅེ་འམ་མ་བྱོན་མ་ཡིན་ཞེའམ། །བྱུང་ངམ་མ་བྱུང་ཟད་དམ་མི་ཟད་དམ། །དེ་བཞིན་མཚན་ཉིད་


[048-471b0] [471B] 
[048-471b1] །གཅིག་དང་ཐ་དད་རྣམ་པ་རྣམ་པ་དང། །དོན་དམ་ཚིག་འབྲུ་དངོས་དང་དངོས་མེད་པ། །ཐམས་ཅད་སྒྲོ་བཏགས་རྣམ་པ་གཞན་ཉིད་དུ། །མི་ལྡོག་བྱང་
[048-471b2] ཆུབ་སེམས་དཔའ་ཡིད་བྱེད་ཅེས། །མཚན་མ་མེད་དང་མཚན་མ་ཡོད་པ་དང། །མཚན་ཉིད་མེད་དང་མཚན་གྱིས་མཚོན་པ་དང། །རྣམ་པར་བྱེ་བ་ཕན་ཚུན་སྦྱར་བ་རྣམས། །ཐོས་ནས་འདི་
[048-471b3] ལ་མཐར་ཐུག་འཇུག་པར་བྱེད། །གཞོན་ནུར་གྱུར་པའི་བྱང་ཆུབ་སེམས་དཔའ་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང། །འབྲས་བུ་ཡོད་པའི་ལས་རྣམས་བྱེད་འགྱུར་ཞིང་
[048-471b4] ཇི་ལྟར་འདོད་བཞིན་འདིར་ནི་སྐྱེ་བ་སྟོན། །ཕ་རོལ་རྣམས་ཀྱི་བསམ་པ་རྟོག་བྱེད་ཅིང། །དེ་དག་རྣམས་ཀྱི་མོས་པ་དཔྱོད་པར་བྱེད། །སེམས་ཅན་དཔྱོད་དང་རྗེས་སུ་མཐུན་ཆོས་དང། །ཞིང་
[048-471b5] རྣམས་འཇིག་དང་འཆགས་པ་རྣམས་ཀྱང་ཤེས། །ཇི་ལྟར་འདོད་བཞིན་མྱུར་དུ་མངོན་ཤེས་ཐོབ། །ཕྱོགས་རྣམས་ཀུན་ཏུ་ཡིད་ནི་འཇུག་པར་བྱེད། །བདེ་གཤེགས་བསྔགས་པའི་
[048-471b6] ཆོས་རྣམས་ཐོས་ནས་ཀྱང། །དེ་ལ་དེ་ནི་ནུར་བར་འགྱུར་བ་མེད་།ཡོངས་སུ་ཤེས་དང་ཞིང་གཡོ་བྱེད་པ་དང། །དེ་བཞིན་བྱིན་གྱིས་བརླབ་དང་རྣམ་དཔྱོད་དང། །ཇི་ལྟར་སྐད་ཅིག་གྲངས་
[048-471b7] མེད་འགོ་འགྱུར་བ། །ཞིང་དུ་འགྲོ་བར་བྱ་བ་བརྗོད་པར་བྱ། །དེ་ནི་དྲི་བ་གྲངས་མེད་འདྲི་བར་བྱེད། །ལུས་རྣམས་ཅི་འདྲར་ཡིད་ཀྱི་ལུས་ཀྱང་སྟོན། །དེ་ལ་སྒྲ་སྐད་སྦྱོར་བ་འབྱམས་


[048-472a0] [472A] 
[048-472a1] ༄༅། །ཀླས་དང། །སྐད་ཅིག་ལ་ཡང་སངས་རྒྱས་གྲངས་མེད་བརྗོད། །བྱང་ཆུབ་སེམས་དཔའ་རྒྱལ་ཚབ་གང་ཡིན་པ། །སེམས་ཅན་རྣམས་ཀྱི་འཇུག་པ་ཇི་
[048-472a2] བཞིན་ཤེས། །དེ་དག་ཉོན་མོངས་རྒྱུད་དང་བག་ཆགས་དང། །སྤྱོད་ཡུལ་གང་ཡིན་སྦྱོར་བ་གང་ཡིན་དང། །ཐ་དད་ཆོས་དང་རྒྱུ་བ་ཅི་འདྲ་དང། །འཇིག་རྟེན་རྣམ་པར་ཕྱེ་དང་སྔོན་
[048-472a3] མཐའ་དང། །བརྡ་ཡི་བདེན་དང་དོན་དམ་བདེན་པ་དག་མ་ལུས་རྟོགས་པར་བྱ་ལ་མཁས་པ་ཡིན། །ཕོ་བྲང་འཁོར་ལ་མཁས་པ་ཚང་འབྱིན་ཏེ། །དེ་ཡང་ཇི་ལྟར་ཀུན་ཏུ་སྤྱད་
[048-472a4] པ་དང། །གནས་དང་དེ་བཞིན་འཇུག་པར་བྱ་བ་དང། །ཕོ་བྲང་འཁོར་ནི་ཅི་འདྲ་དཔྱད་པ་དང། །དམ་ཆོས་རྒྱལ་པོའི་དབང་བསྐུར་ཅི་འདྲ་དང། །བྱིན་གྱི་རླབས་དང་གཞན་
[048-472a5] གནོད་ཅི་འདྲ་དང། །ཆོས་ལ་འཇུག་དང་བཀའ་ལུང་བརྗོད་བྱ་སྟེ་།འདི་ནི་རྒྱལ་ཚབ་ས་ལ་འཇུག་པ་ཡིན། །དེ་ཙམ་གྱིས་ན་དེ་ཡི་མཐར་ཐུག་སྟེ། །ཇི་སྐད་བསྟན་བཞིན་གཞན་
[048-472a6] དུ་འགྱུར་བ་མེད། །ཚེ་ཡི་འདུ་བྱེད་ནམ་ཞིག་འདོར་བ་ན། །ཚུལ་ལྡན་རྒྱལ་ཚབ་རྒྱལ་བར་མངོན་དུ་ཕྱོགས། །དབང་བསྐུར་གང་ཡིན་བདེ་གཤེགས་སྲས་གཅིག་སྟེ། །ཐུ་བོ་ཁྱད་
[048-472a7] འཕགས་མཐར་ཕྱིན་བདག་ཉིད་ཅན། །སྐྲ་ཐིགས་གཅིག་གིས་ཆུ་ཚད་གཟུང་དུ་རུང། །འདི་ནི་བསམ་པ་བགྲངས་པས་རྟོགས་མ་ཡིན། །རྒྱལ་སྲས་རྣམས་ཀྱི་སྤྱོད་པ་འདི་


[048-472b0] [472B] 
[048-472b1] ༑འདི་ན་སེམས་ཅན་ལ་ལས་ཞིང་རྣམས་ཀུན། །ཕྲ་རབ་རྡུལ་དུ་གླགས་ནས་མ་ལུས་བགྲང། །གྲངས་མེད་འདི་སྙེད་ཅིག་ཅེས་གཅོད་བྱེད་པ། །དེ་ཀུན་འདིར་ནི་བྱང་ཆུབ་སེམས་
[048-472b2] དཔའ་ཤེས། །འདས་དང་དེ་བཞིན་མ་བྱོན་སངས་རྒྱས་དང། །གང་དག་ཕྱོགས་བཅུ་དག་ན་བཞུགས་པ་དང། །རང་སངས་རྒྱས་དང་དེ་བཞིན་ཉན་ཐོས་ཀྱི། །ས་བོན་གྱུར་པ་བྱང་ཆུབ་སེམས་
[048-472b3] དེ་སྐྱེ༑ ༑ཐོག་མར་བྱང་ཆུབ་སེམས་ཞེས་གང་བརྗོད་པ། །དེ་ནི་ཇི་ལྟའི་ཚུལ་དུའང་གྲངས་མེད་དེ། །འཇིག་རྟེན་ཁམས་འདི་ཀུན་ཀྱང་ཁྱབ་གྱུར་ན། །དེ་ལས་གོང་དུ་བརྗོད་དུ་ཅི་ཞིག་ཡོད། །དེ་
[048-472b4] ནས་བྱང་ཆུབ་སེམས་དཔའ་ཀུན་ཏུ་བཟང་པོས་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་འདི་སྐད་ཅེས་སྨྲས་སོ། །རིགས་ཀྱི་བུ། ཁྱོད་ཀྱིས་དཀོན་མཆོག་ཏ་ལ་ལའི་གཟུངས་བ་ཤད་པ་
[048-472b5] ལེགས་པར་སྨྲས་སོ། །རིགས་ཀྱི་བུ། སངས་རྒྱས་ཀྱི་ཡོན་ཏན་རྣམས་ནི་བསམ་གྱིས་མི་ཁྱབ་སྟེ། གང་དག་ཆོས་ཀྱི་རྣམ་གྲངས་འདིའི་མིང་ཐོས་པའི་སེམས་ཅན་དེ་དག་ཐམས་ཅད་
[048-472b6] མཁྱེན་པ་ཉིད་དུ་ཉེ་བར་གྱུར་པ་ཡིན་ན། གང་དང་ཆོས་ཀྱི་རྣམ་གྲངས་འདི་འཛིན་པ་དང། ཀློག་པ་དང། ཀུན་ཆུབ་པར་བྱེད་པ་དང། དེ་བཞིན་དུ་སྒྲུབ་པར་བྱེད་པ་ལྟ་སྨོས་ཀྱང་ཅི་དགོས་
[048-472b7] ཏེ༑ དེ་དག་ངེས་པར་སངས་རྒྱས་སུ་འགྱུར་རོ། །ཆོས་ཀྱི་བློ་གྲོས་ཀྱིས་སྨྲས་པ། ཀྱེ་རྒྱལ་བའི་སྲས། དེ་དེ་བཞིན་ནོ། །ཇི་སྐད་སྨྲས་པ་བཞིན་ཏེ། ཤེས་རབ་ཟབ་མོ་དང་ལྡན་པ་དེ་དག་ནི་


[048-473a0] [473A] 
[048-473a1] ༄༅། །དེ་བཞིན་གཤེགས་པས་དབང་བསྐུར་པ་ཡིན་པར་རིག་པར་བྱའོ། །བྱང་ཆུབ་སེམས་དཔའ་ཀུན་ཏུ་བཟང་པོས་སྨྲས་པ། རིགས་ཀྱི་བུའམ། རིགས་ཀྱི་བུ་མོ་
[048-473a2] གང་ལ་ལ་ཞིག་གིས་རྣ་ལམ་དུ་འདི་ལྟ་བུའི་ཆོས་འདི་དག་གྲག་པར་གྱུར་པའི་སྐྱེས་བུ་དམ་པ་དེ་དག་ཀྱང་སངས་རྒྱས་ཀྱིས་ཆོས་རྣམས་ལ་ལུང་བསྟན་པར་རིག་པར་བྱ་བ་ཡིན་ན། ཆོས་
[048-473a3] ཀྱི་རྣམ་གྲངས་འདི་གང་དག་གི་ལག་ཏུ་ཐོབ་པ་ལྟ་སྨོས་ཀྱང་ཅི་དགོས། དེ་ནས་ཚེ་དང་ལྡན་པ་ཤཱ་རད་ཏིའི་བུས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་འདི་སྐད་
[048-473a4] ཅེས་གསོལ་ཏོ། །བཅོམ་ལྡན་འདས། གཟིགས་སུ་གསོལ། བདག་གིས་འདི་ལྟ་བུའི་ཆོས་འདི་དག་མ་འཚལ་བས་བདག་ནི་དམུས་ལོང་དང་འདྲ་ལགས་སོ། །བཅོམ་ལྡན་འདས་
[048-473a5] བདག་གཅིག་པུ་དམུས་ལོང་ལྟ་བུར་གྱུར་པ་ཡང་མ་ལགས་ཀྱི། བཅོམ་ལྡན་འདས། སེམས་ཅན་གང་དག་གིས་ཆོས་ཀྱི་རྣམ་གྲངས་འདི་མ་ཐོས་པ་དེ་དག་ཐམས་ཅད་ཀྱང་
[048-473a6] དམུས་ལོང་ལྟ་བུར་གྱུར་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གནས་བརྟན། དེ་དེ་བཞིན་ཏེ། ཇི་སྐད་སྨྲས་པ་བཞིན་ནོ་།ཤཱ་རད་ཏིའི་བུས་གསོལ་པ་
[048-473a7] བཅོམ་ལྡན་འདས་ཀྱིས་བསམ་གྱིས་མི་ཁྱབ་པ་ཉིད་བཤད་དུ་གསོལ་བཅོམ་ལྡན་འདས་ཀྱིས་བཀའ་སྩལ་པ། ཤཱ་རད་ཏིའི་བུ་སོང་ལ་བརྒྱ་བྱིན་དང། ཚངས་པ་དང། འཇིག་


[048-473b0] [473B] 
[048-473b1] དེ་བཞིན་གཤེགས་པའི་བཀའ་ཡང་སྒྲོགས་ཤིག་ཆོས་ཀྱི་ཕྱག་རྒྱ་དམ་པ་དཀོན་མཆོག་ཏ་ལ་ལ་འི་ཞེས་བྱ་བའི་གཟུངས་འདི་ཡང་འཁོར་དེར་
[048-473b2] སྒྲོགས་ཤིག་དེ་ནས་ཚེ་དང་ལྡན་པ་ཤཱ་རད་ཏིའི་བུས་དེ་བཞིན་གཤེགས་པའི་བཀའ་ཐོས་ནས་དཀོན་མཆོག་ཏ་ལ་ལའི་གཟུངས་འདིའི་དོན་གྱི་ཕྱིར་ཡོངས་སུ་སྐོམ་པས། བརྒྱ་བྱིན་
[048-473b3] དང། ཚངས་པ་དང། འཇིག་རྟེན་སྐྱོང་བ་དེ་དག་ལ་དོན་འདི་སྐད་བརྗོད་དེ་ཆོས་ཉན་པ་ཐམས་ཅད་འདུ་བར་གྱིས་ཤིག་དེ་བཞིན་གཤེགས་པ་དཀོན་མཆོག་ཏ་ལ་ལའི་གཟུངས་འཆད་
[048-473b4] ཅིང་བསམ་གྱིས་མི་ཁྱབ་པ་ཉིད་ཀྱང་བསྟན་པར་འགྱུར་གྱི། འདུ་བར་གྱིས་ཤིག་ཁྱོད་ཕྱིས་འགྱོད་པར་གྱུར་ཏ་རེ། ཀྱེ་གྲོགས་པོ་དག་།མདོ་སྡེ་རིན་པོ་ཆེ་འདི་ལྟ་བུ་དག་འཇིག་རྟེན་དུ་
[048-473b5] འབྱུང་བ་ནི་ཤིན་ཏུ་རྙེད་པར་དཀའོ། །དེ་ནས་སྐད་ཅིག་དེ་ཉིད་ལ་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་ཐམས་ཅད་འདུས་ནས་བཅོམ་ལྡན་འདས་ལ་ལན་གསུམ་བསྐོར་
[048-473b6] བ་བྱས་ཏེ། བཅོམ་ལྡན་འདས་ཀྱི་སྤྱན་སྔར་འཁོད་ནས་ཐལ་མོ་སྦྱར་ཏེ་བཅོམ་ལྡན་འདས་ལ་གསོལ་བ་བཏབ་པ། བཅོམ་ལྡན་འདས་ཀྱིས་དཀོན་མཆོག་ཏ་ལ་ལའི་གཟུངས་བཤད་
[048-473b7] དུ་གསོལ། དེ་ནས་བཅོམ་ལྡན་འདས་ཀྱི་ཅང་མི་གསུང་བར་གྱུར་བས་གནང་བ་མཛད་དོ། །བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་ཐམས་ཅད་ཀྱིས་ལན་གཉིས་ལན་


[048-474a0] [474A] 
[048-474a1] ༄༅། །གསུམ་དུ་གསོལ་བ་བཏབ་ན་ཡང་བཅོམ་ལྡན་འདས་ཅང་མི་གསུང་བར་གྱུར་ཏོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་
[048-474a2] གསོལ་ཏོ། །བཅོམ་ལྡན་འདས་ཀྱིས་དཀོན་མཆོག་ཏ་ལ་ལའི་ཞེས་བགྱི་བའི་གཟུངས་བཤད་དུ་གསོལ། །བདེ་བར་གཤེགས་པས་བཤད་དུ་གསོལ། །དེ་ནས་བཅོམ་ལྡན་འདས་
[048-474a3] ཀྱིས་དེའི་ཚེ་ཞལ་ནས་ལྗགས་ཀྱི་དབང་པོ་ཕྱུང་སྟེ། རིགས་ཀྱི་བུ། གང་ལ་ལ་དཀོན་མཆོག་ཏ་ལ་ལའི་གཟུངས་འདིའི་དོན་གྱི་ཕྱིར་དེ་བཞིན་གཤེགས་པ་ལ་གསོལ་པ་འདེབས་པ་
[048-474a4] དེ་དག་ཐམས་ཅད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ་ཞེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་དབྱངས་ཀྱིས་
[048-474a5] གོ་བར་མཛད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །ཚེ་དང་ལྡན་པ་ཤཱ་རད་ཏིའི་བུ། ཁྱོད་སོང་ལ་འཇམ་དཔལ་
[048-474a6] གཞོན་ནུར་གྱུར་པ་ལ་གསོལ་བ་ཐོབ་ཅིག། །དེའི་ཚེ་འཇམ་དཔལ་གཞོན་ནུར་གྱུར་པ་ཤིང་བླག་ཤ་དང། སཱ་ལའི་དྲུང་གཞན་ཞིག་ན་སྐྱིལ་མོ་ཀྲུང་བཅས་ཤིང་ལུས་མི་གཡོ་བར་
[048-474a7] འདུག་སྟེ། ཉི་མ་བྱེ་བ་ཁྲག་ཁྲིག་བརྒྱ་སྟོང་བས་ལྷག་པའི་ཁ་དོག་བཀོད་པ་ཆེན་པོ་དང་ལྡན་པའི་ཁང་པ་བརྩེགས་པ་ན་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་


[048-474b0] [474B] 
[048-474b1] གྱུར་ཏེ། གསེར་གྱི་ཁ་དོག་ལྟ་བུའི་ལུས་དང་དཔལ་གྱིས་ལྷམ་མེ་ལྷན་ནེ་ལྷང་ངེར་འདུག་གོ་དེ་ནས་ཚེ་དང་ལྡན་
[048-474b2] པ་ཤཱ་རད་ཏིའི་བུས་འཇམ་དཔལ་གཞོན་ནུར་གྱུར་པ་ག་ལ་དེར་སོང་སྟེ་ཕྱིན་ནས་འཇམ་དཔལ་གཞོན་ནུར་འགྱུར་པ་ལ་འདི་སྐད་ཅེས་སྨྲས་སོ། །རིགས་ཀྱི་བུ། དེ་བཞིན་གཤེགས་
[048-474b3] པ་ནི་ཁྱོད་ལ་ཆོས་བཤད་པར་གསོལ་བ་འདེབས་སོ། །དེ་ནས་འཇམ་དཔལ་གཞོན་ནུར་གྱུར་པས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་སྨྲས་སོ། །བཙུན་པ་ཤཱ་རད་ཏིའི་བུ། དེ་
[048-474b4] བཞིན་གཤེགས་པ་ཞེས་བྱ་བའི་གཞིའི་དོན་འདི་གང་ཡིན། ཤཱ་རད་ཏིའི་བུ་སྨྲས་པ། རིགས་ཀྱི་བུ། ཁྱོད་ནི་ཤེས་རབ་ཟབ་པ་སྟེ། ཁོ་བོ་ནི་ཁྱོད་དང་འགྱེད་མི་ནུས་སོ། །འཇམ་
[048-474b5] དཔལ་གྱིས་སྨྲས་པ། ཁྱོད་སྙིང་ལས་ཆུང་ངུར་འདུག་ཅིག་དང་ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་བསྟན་པར་བྱའོ། །ཤཱ་རད་ཏིའི་བུས་སྨྲས་པ། རིགས་ཀྱི་བུ། ཁོ་བོ་ཉན་གྱི། ཁྱོད་
[048-474b6] ཀྱི་ས་ཤོད་ཅིག་དེ་ནས་འཇམ་དཔལ་གཞོན་ནུར་གྱུར་པ་ཏིང་ངེ་འཛིན་དེ་ལས་ལངས་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དབྱངས་ཀྱི་གོ་བར་བྱས་སོ། །དེ་ནས་དེའི་
[048-474b7] ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་གནས་གཙང་མའི་རིས་ཀྱི་ལྷའི་བུ་ནས་འོག་མིན་གྱི་བར་གྱི་ལྷའི་བུ་ཇི་སྙེད་འཁོད་པ་དེ་དག་ཐམས་ཅད་འདུས་པར་གྱུར་ཏོ། །


[048-475a0] [475A] 
[048-475a1] ༄༅། །རྒྱལ་པོ་ཆེན་པོ་བཞི་དཔུང་དང་གཡོག་ཏུ་བཅས་པ་ཡང་གནོད་སྦྱིན་བྱེ་བ་དུ་མ་དང་ལྷན་ཅིག་འདུས་པར་གྱུར་ཏོ། །བརྒྱ་བྱིན་དང། ཚངས་པ་དང། འཇིག་རྟེན་
[048-475a2] སྐྱོང་བ་རྣམས་ཀྱང་འདུས་པར་གྱུར་ཏོ། །ཆོས་འདོད་པ་རྣམས་དང་ཆོས་འདོད་པ་མ་ཡིན་པའི་གང་ཟག་རྣམས་ཀྱང་འདུས་པར་གྱུར་ཏོ་།ལྷའི་བུ་མོ་མང་པོ་ཡང་འདུས་པར་གྱུར་
[048-475a3] ཏོ༑ ༑དགེ་སློང་གི་འཁོར་དང། དགེ་སློང་མའི་འཁོར་དང། དགེ་བསྙེན་གྱི་འཁོར་དང། དགེ་བསྙེན་མའི་འཁོར་དང། དེ་བཞིན་དུ་སུམ་ཅུ་རྩ་གསུམ་པའི་བར་གྱི་འཁོར་དང་
[048-475a4] འཐབ་བྲལ་གྱི་འཁོར་དང། དགའ་ལྡན་གྱི་འཁོར་དང། འཕྲུལ་དགའི་འཁོར་དང། གཞན་འཕྲུལ་དབང་བྱེད་ཀྱི་ལྷའི་འཁོར་དང། ཚངས་པའི་འཁོར་དང། དེ་བཞིན་དུ་འོག་
[048-475a5] མིན་གྱི་བར་གྱི་ལྷའི་འཁོར་རྣམས་འདུས་པར་གྱུར་ཏོ། །དེ་བཞིན་དུ་ཉན་ཐོས་ཀྱི་ཚོགས་ཀྱང་འདུས་པར་གྱུར་ཏེ། འདི་ལྟ་སྟེ། ཚེ་དང་ལྡན་པ་རབ་འབྱོར་དང། ཚེ་དང་ལྡན་པ་
[048-475a6] འོད་སྲུང་ཆེན་པོ་དང། ཚེ་དང་ལྡན་པ་མཽ་གལ་གྱི་བུ་ཆེན་པོ་དང། ཚེ་དང་ལྡན་པ་ཤཱ་རད་ཏིའི་བུ་དང། ཚེ་དང་ལྡན་པ་ཀཱ་ཏྱཱའི་བུ་ཆེན་པོ་དང། ཚེ་དང་ལྡན་པ་མ་འགགས་པ་
[048-475a7] དང། ཚེ་དང་ལྡན་པ་ག་ཡ་འོད་སྲུང་དང། ཚེ་དང་ལྡན་པ་གསུས་པོ་ཆེ་དང། ཚེ་དང་ལྡན་པ་ལམ་ཕྲན་བརྟན་དང། ཚེ་དང་ལྡན་པ་ནམ་གྲུ་དང། ཚེ་དང་ལྡན་པ་ཆུ་ཀླུང་འོད་སྲུང་


[048-475b0] [475B] 
[048-475b1] ཚེ་དང་ལྡན་པ་ལྟེང་རྒྱས་འོད་སྲུང་དང། ཚེ་དང་ལྡན་པ་བྱམས་མའི་བུ་གང་པོ་དང། ཚེ་དང་ལྡན་པ་སྒྲ་གཅན་ཟིན་དང། ཚེ་དང་ལྡན་པ་བཟང་སྐྱོང་དང། ཚེ་དང་ལྡན་པ་རླངས་
[048-475b2] པ་དང། ཚེ་དང་ལྡན་པ་ཀུན་དགའ་བོ་དང། དེ་དག་དང། ཉན་ཐོས་ཆེན་པོ་གཞན་དག་དང། གྲགས་འཛིན་ལ་སོགས་པ་དགེ་སློང་མ་ལྔ་བརྒྱ་ཡང་འདུས་པར་གྱུར་ཏོ། །ཁམས་ཀྱི་རྒྱལ་
[048-475b3] པོ་དང། སྟོབས་ཀྱི་འཁོར་ལོས་བསྒྱུར་བ་དག་ཀྱང་འདུས་པར་གྱུར་ཏོ། །རྒྱལ་རིགས་དང། བྲམ་ཟེ་དང། ཁྱིམ་བདག་གི་འཁོར་དག་ཀྱང་འདུས་པར་གྱུར་ཏོ། །དེ་ནས་ཚེ་དང་ལྡན་པ་
[048-475b4] ཤཱ་རད་ཏིའི་བུས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། དེང་འདི་ལྟར་འཁོར་ཆེན་པོ་འདུས་པ་འདི་སུའི་མཐུ་ལགས། དེ་
[048-475b5] ཇི་ལྟར་འཚལ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཚེ་དང་ལྡན་པ་ཤཱ་རད་ཏིའི་བུ། འདི་ནི་དཀོན་མཆོག་ཏ་ལ་ལའི་གཟུངས་ཀྱི་མཐུ་ཡིན་ནོ། །ཤཱ་རད་ཏིའི་བུས་
[048-475b6] གསོལ་པ། བཅོམ་ལྡན་འདས། དཀོན་མཆོག་ཏ་ལ་ལའི་གཟུངས་མཉན་པར་འཚལ་ལོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རད་ཏིའི་བུ་།སོང་ལ་འཇམ་དཔལ་གཞོན་
[048-475b7] ནུར་གྱུར་པ་དང། བྱང་ཆུབ་སེམས་དཔའ་ཀུན་ཏུ་བཟང་པོ་ལ་གསོལ་བ་ཐོབ་ཅིག་དེ་ནས་ཚེ་དང་ལྡན་པ་ཤཱ་རད་ཏིའི་བུས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །


[048-476a0] [476A] 
[048-476a1] ༄༅། །རིགས་ཀྱི་བུ། ཁྱོད་ཀྱིས་ཏིང་ངེ་འཛིན་རིན་པོ་ཆེ་བསྟན་པ་དཀོན་མཆོག་ཏ་ལ་ལ་འདི་ཤོད་ཅིག་འཇམ་དཔལ་གྱིས་སྨྲས་པ་བཙུན་པ་ཤཱ་རད་ཏིའི་བུ་
[048-476a2] དཀོན་མཆོག་ཏ་ལ་ལའི་གཟུངས་འདི་ཉན་པར་འགྱུར་བ་སུ་ཡིན། ཤཱ་རད་ཏིའི་བུས་སྨྲས་པ། འཁོར་བཞི་འདུས་པ་འདི་དག་དང། བརྒྱ་བྱིན་དང། ཚངས་པ་དང། འཇིག་རྟེན་
[048-476a3] སྐྱོང་བ་རྣམས་འདུས་པ་འདི་དག་སྟེ། ཁོ་བོ་ཡང་ཉན་པའི་ཕྱིར་འོངས་སོ། །དེ་ནས་འཇམ་དཔལ་གཞོན་ནུར་གྱུར་པས་གནས་བརྟན་ཤཱ་རད་ཏིའི་བུ་ལ་འདི་སྐད་ཅེས་སྨྲས་སོ། །
[048-476a4] གནས་བརྟན་ཤཱ་རད་ཏིའི་བུ། ཆོས་ཉན་པ་འདི་དག་ནི་སྒྱུ་མ་བྱུང་བ་ཤ་སྟག་ན་ཁོ་བོས་སུ་ལ་ཆོས་བཤད། ཉན་པ་ནི་སུ་ཡིན་འཆད་པ་ནི་སུ་ཡིན། གནས་བརྟན་གྱིས་
[048-476a5] སྨྲས་པ༑ སྐྱེས་བུ་དམ་པ་ཁྱོད་ཀྱིས་ཤོད་ཅིག་ཁོ་བོས་མཉན་ཏོ་།འཇམ་དཔལ་གྱིས་སྨྲས་པ། བཙུན་པ་ཤཱ་རད་ཏིའི་བུ། བཤད་ཅེས་བྱ་བ་དེ་གང་གི་ཚིག་བླ་དྭགས་ཡིན་
[048-476a6] སྨྲས་པ༑ འཇམ་དཔལ། བཤད་པ་ཞེས་བྱ་བ་དེ་ནི་སྟོང་པ་ཉིད་ཀྱི་ཚིག་བླ་དྭགས་སོ། །སྨྲས་པ། ཤཱ་རད་ཏིའི་བུ། སྟོང་པ་ཉིད་གང་གི་ཚིག་བླ་དྭགས་ཡིན། སྨྲས་པ། འཇམ་
[048-476a7] དཔལ༑ སྟོང་པ་ཉིད་ནི་ཚིག་མེད་པ་ཡིན་ནོ། །འཇམ་དཔལ་གྱིས་སྨྲས་པ། བཙུན་པ་ཤཱ་རད་ཏིའི་བུ། གལ་ཏེ་སྟོང་པ་ཉིད་ཚིག་མེད་པ་ཡིན་ན། ཅི་ཞིག་བཤད་པར་བྱ། བཙུན་པ་


[048-476b0] [476B] 
[048-476b1] ཆོས་ཐམས་ཅད་ནི་བསྟན་དུ་མེད་པ་ཡིན་ཏེ། དེ་དག་ནི་བསྟན་དུ་མེད་ཅིང་མཉན་དུ་མེད་དོ། །གནས་བརྟན་གྱིས་སྨྲས་པ། རིགས་ཀྱི་བུ། ཁྱོད་ཀྱིས་ཇི་ལྟ་བུ་བསྟན་པ་
[048-476b2] དེ་ཐམས་ཅད་ནི་སྟོང་པ་ཉིད་བསྟན་པ། མཚན་མ་མེད་པ་བསྟན་པ་སྨོན་པ་མེད་པ་བསྟན་པ། བླང་བ་མེད་པ་བསྟན་པ། དོར་བ་མེད་པ་བསྟན་པ། སྤྲོས་པ་མེད་པ་བསྟན་པ་སྟེ། མ་སྤྲོས་
[048-476b3] པ་བསྟན་པ་ཡིན་ནོ། །དེ་ནས་ཐམས་ཅད་དང་ལྡན་པའི་བྱང་ཆུབ་སེམས་དཔའི་འཁོར་དེ་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་ཀྱང་རབ་ཏུ་དགའ་ནས་མགྲིན་
[048-476b4] གཅིག་ཏུ་འཇམ་དཔལ་གཞོན་ནུར་གྱུར་པ་དང། ཚེ་དང་ལྡན་པ་ཤཱ་རད་ཏིའི་བུས་དཀོན་མཆོག་ཏ་ལ་ལའི་གཟུངས་འདི་ལེགས་པར་བཤད་དོ་ཞེས་ལེགས་སོ། ཞེས་བྱ་བ་བྱིན་ནོ། །
[048-476b5] དེ་ནས་ཚེ་དང་ལྡན་པ་རབ་འབྱོར་གྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། བྱང་ཆུབ་སེམས་དཔའ་དཀོན་མཆོག་ཏ་ལ་ལའི་གཟུངས་ཇི་ལྟར་
[048-476b6] གཟུང་བར་བྱ། བཀླག་པར་བྱ། ཀུན་ཆུབ་པར་བྱ། གཞན་དག་ལ་ཡང་རྒྱ་ཆེར་ཡང་དག་པར་བཤད་པར་བྱ། འཇམ་དཔལ་གྱིས་སྨྲས་པ་རབ་འབྱོར། གཟུངས་འདི་ནི་སྐྱེ་བ་མེད་
[048-476b7] པར་ཡིད་ལ་བྱའོ། །དངོས་པོ་མེད་པ་དང། མཚན་ཉིད་མེད་པ་དང་སྤྲོས་པ་མེད་པ་དང། དོར་བ་མེད་པར་ཡིད་ལ་བྱའོ། །འཇམ་དཔལ་གཞོན་ནུར་གྱུར་པས་ཆོས་ཀྱི་རྣམ་གྲངས་འདི་


[048-477a0] [477A] 
[048-477a1] ༄༅། །བཤད་པ་ན། འཁོར་དེའི་ནང་ནས་བྱང་ཆུབ་སེམས་དཔའ་དགུ་བཅུ་རྩ་གཉིས་ཀྱིས་དཔའ་བར་འགྲོ་བའི་ཏིང་ངེ་འཛིན་ཐོབ་པར་གྱུར་ཏོ། །ལྷ་དང་མི་དྲུག་ཅུ་
[048-477a2] རྩ་གཉིས་ནི། མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་ཐལ་
[048-477a3] མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྙིང་རྗེ་ཆེན་པོ་ཇི་འདྲ་བ་ཞིག་ལགས་
[048-477a4] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྙིང་རྗེ་ཆེན་པོ་ནི་གང་ཁམས་གསུམ་པ་ཡོངས་སུ་མི་
[048-477a5] གཏོང་བ་སྟེ། འདི་ནི་སྙིང་རྗེ་ཆེན་པོ་ཡིན་ནོ། །གང་སེམས་ཅན་ཐམས་ཅད་ལ་སངས་རྒྱས་ཀྱི་ཞིང་ཀུན་ཏུ་སྟོན་པ་འདི་ནི་སྙིང་རྗེ་ཆེན་པོ་ཡིན་ནོ། །གང་སེམས་ཅན་ཚུལ་
[048-477a6] ཁྲིམས་འཆལ་བ་ཡོངས་སུ་འཛིན་པ་འདི་ནི་སྙིང་རྗེ་ཆེན་པོ་ཡིན་ནོ། །གང་ཤེས་རབ་ཀྱི་ཕ་རོལ་ཏུ་ཕྱིན་པ་མི་འདོར་བ་འདི་ནི་སྙིང་རྗེ་ཆེན་པོ་ཡིན་ནོ། །གང་སེམས་ཅན་ཐམས་
[048-477a7] ཅད་ཀྱི་དོན་གྱི་ཕྱིར་ལུས་དང་སྲོག་ཡོངས་སུ་གཏོང་བ་འདི་ནི་སྙིང་རྗེ་ཆེན་པོ་ཡིན་ནོ། །གང་འདོད་ཆགས་སྤྱོད་པའི་སེམས་ཅན་རྣམས་ལ་བྱམས་པ་ཡང་དག་པར་བརྗོད་པ་


[048-477b0] [477B] 
[048-477b1] །གང་སེམས་ཅན་སྟོབས་དང་ལྡན་པ་རྣམས་ལ་བྱམས་པ་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྙིང་རྗེ་ཆེན་པོ་ཡིན་ནོ། །
[048-477b2] རིགས་ཀྱི་བུ། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ལ་ཞེ་འགྲས་པ་མེད་པའི་སེམས་སུ་བྱའོ། །འདྲེ་བ་མེད་པ་མང་དུ་བྱའོ། །དེ་ནས་
[048-477b3] བཅོམ་ལྡན་འདས་ལ་བྱང་ཆུབ་སེམས་དཔའ་ཀུན་ཏུ་བཟང་པོས་འདི་སྐད་ཅེས་གསོལ་ཏོ། །སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་
[048-477b4] དང། སྐྱེ་བོ་ཕལ་པོ་ཆེ་དང། ལྷ་དང་མི་རྣམས་ཀྱི་དོན་དང་སྨན་པ་དང། བདེ་བར་འགྱུར་པའི་སླད་དུ་བཅོམ་ལྡན་འདས་ཀྱིས་དཀོན་མཆོག་ཏ་ལ་ལ་ཞེས་བགྱི་བའི་གཟུངས་
[048-477b5] བཤད་དུ་གསོལ། སེམས་ཅན་ཐམས་ཅད་ལ་སྨན་པ་དང། ཐུགས་བརྩེ་བ་མངའ་བ་བཅོམ་ལྡན་འདས་ཀྱིས་བཤད་དུ་གསོལ། དེ་ནས་བཅོམ་ལྡན་འདས་ཀྱིས་ཚངས་པའི་
[048-477b6] དབྱངས་ཀྱིས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །ཁྱེད་ཀྱི་ནང་ན་ཕྱི་མའི་ཚེ་ཕྱི་མའི་དུས་ལྔ་བརྒྱ་པའི་ཐ་མ་ལ་དམ་པའི་ཆོས་ནུབ་པའི་དུས་ཀྱི་ཚེ་ཆོས་
[048-477b7] ཀྱི་རྣམ་གྲངས་འདི་ཡང་དག་པར་རབ་ཏུ་སྟོན་པར་སྤྲོ་བ་སུ་ཡོད་དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོ་དང། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་


[048-478a0] [478A] 
[048-478a1] ༄༅། །དང། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང། བྱང་ཆུབ་སེམས་དཔའ་མཐུ་ཆེན་ཐོབ་དང། བྱང་ཆུབ་སེམས་དཔའ་ངན་སོང་སྤོང་
[048-478a2] དང༑ བྱང་ཆུབ་སེམས་དཔའ་སྨན་གྱི་རྒྱལ་པོ་དང། བྱང་ཆུབ་སེམས་དཔའ་སྤོབས་པ་བརྩེགས་པ་དང། བྱང་ཆུབ་སེམས་དཔའ་ཆོས་ཐམས་ཅད་ཀྱིས་མངོན་འཕགས་རྒྱལ་པོ་
[048-478a3] དང༑ བྱང་ཆུབ་སེམས་དཔའ་བློ་གྲོས་མི་ཟད་པ་དང། བྱང་ཆུབ་སེམས་དཔའ་བློ་གྲོས་རྒྱ་མཚོ་དང། བྱང་ཆུབ་སེམས་དཔའ་རིན་ཆེན་ཟེ་བ་ལྡན་དང། བྱང་ཆུབ་སེམས་དཔའ་
[048-478a4] ནོར་བུ་འོད་དང། བྱང་ཆུབ་སེམས་དཔའ་གཙུག་ན་ནོར་བུ་ཅན་དང་བྱང་ཆུབ་སེམས་དཔའ་རྣམ་པར་ལྟ་དང། བྱང་ཆུབ་སེམས་དཔའ་བལྟར་མི་མཐོང་དང། བྱང་ཆུབ་སེམས་
[048-478a5] དཔའ་རྟག་ཏུ་ལྟ་དང། བྱང་ཆུབ་སེམས་དཔའ་ལག་ན་རྡོ་རྗེ་དང་བྱང་ཆུབ་སེམས་དཔའ་རིན་ཆེན་ཕུང་པོ་དང། བྱང་ཆུབ་སེམས་དཔའ་དཀོན་མཆོག་འབྱུང་གནས་དང། བྱང་ཆུབ་
[048-478a6] སེམས་དཔའ་ཆོས་དཔལ་དང། བྱང་ཆུབ་སེམས་དཔའ་ཏོག་དཔལ་དང་བྱང་ཆུབ་སེམས་དཔའ་ནོར་དཔལ་དང། བྱང་ཆུབ་སེམས་དཔའ་བསོད་ནམས་དཔལ་དང། བྱང་ཆུབ་
[048-478a7] སེམས་དཔའ་ཙནྡན་དཔལ་དང། བྱང་ཆུབ་སེམས་དཔའ་ཆོས་ཀྱི་བློ་གྲོས་དང། བྱང་ཆུབ་སེམས་དཔའ་བདུད་རྩི་བློ་གྲོས་དང། བྱང་ཆུབ་སེམས་དཔའ་བསམ་ཡས་བློ་གྲོས་དང་


[048-478b0] [478B] 
[048-478b1] བྱང་ཆུབ་སེམས་དཔའ་ཡོན་ཏན་གྱིས་བརྒྱན་དང། བྱང་ཆུབ་སེམས་དཔའ་མཚན་གྱིས་བརྒྱན་དང། བྱང་ཆུབ་སེམས་དཔའ་རྟག་ཏུ་
[048-478b2] དགོད་ཅིང་དབང་པོ་ཐམས་ཅད་རབ་ཏུ་དགའ་བ་དང། བྱང་ཆུབ་སེམས་དཔའ་རིའི་རྩེ་མོ་རྡལ་བའི་རྒྱལ་པོ་དང། བྱང་ཆུབ་སེམས་དཔའ་སྤོབས་པ་མཁས་དང། བྱང་ཆུབ་སེམས་དཔའ་རྟག་
[048-478b3] ཏུ་ལག་བརྐྱང་དང། བྱང་ཆུབ་སེམས་དཔའ་ས་འཛིན་དང། བྱང་ཆུབ་སེམས་དཔའ་སྤོབས་པ་མྱུར་དང། བྱང་ཆུབ་སེམས་དཔའ་ནམ་མཁའི་སྙིང་པོ་དང། བྱང་ཆུབ་སེམས་དཔའ་ཟླ་བའི་
[048-478b4] སྙིང་པོ་དང། བྱང་ཆུབ་སེམས་དཔའ་ཉི་མའི་སྙིང་པོ་དང་བྱང་ཆུབ་སེམས་དཔའ་ཟླ་བ་དྲི་མ་མེད་པའི་སྙིང་པོ་དང། བྱང་ཆུབ་སེམས་དཔའ་ཉི་གདུགས་སྙིང་པོ་དང། བྱང་ཆུབ་སེམས་དཔའ་མངོན་
[048-478b5] འཕགས་རྒྱལ་པོ་དང། བྱང་ཆུབ་སེམས་དཔའ་ལྷུན་པོ་ཆེན་པོ་དང་བྱང་ཆུབ་སེམས་དཔའ་བློ་གྲོས་བརྟན་པ་དང། བྱང་ཆུབ་སེམས་དཔའ་སྤོབས་པ་དང་རྣ་བ་དང། བྱང་ཆུབ་སེམས་དཔའ་
[048-478b6] སེམས་དཔའ་ཆེན་པོ་བྱམས་པ་དང། དེ་དག་ལ་སོགས་པ་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་གཉིས་ཀྱིས་མགྲིན་གཅིག་ཏུ་ཚིག་ཏུ་སྨྲས་པ། བཅོམ་ལྡན་
[048-478b7] འདས༑ སླད་མའི་ཚེ་སླད་མའི་དུས་ལྔ་བརྒྱ་པ་ཐ་མ་ལ་དམ་པའི་ཆོས་ནུབ་པའི་དུས་ཀྱི་ཚེ་བདག་ཅག་ཐམས་ཅད་འདུས་ཤིང་ཚོགས་ཏེ་དཀོན་མཆོག་ཏ་ལ་ལ་ཞེས་བགྱི་བའི་གཟུངས་ཡང་དག་


[048-479a0] [479A] 
[048-479a1] ༄༅། །པར་བཤད་པར་སྤྲོ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དག། ལེགས་སོ། །ལེགས་སོ། །རིགས་ཀྱི་བུ་དག་།འདི་ནི་བྱ་
[048-479a2] དཀའ་བ་སྟེ༑ གོ་ཆ་འདི་འདྲ་བ་འདི་ནི་ཤིན་ཏུ་བྱ་དཀའ་བའོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་
[048-479a3] སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བར་གྱུར་པ་དཀོན་མཆོག་ཏ་ལ་ལའི་གཟུངས་ཉོན་ཅིག་དེ་ནས་བཅོམ་ལྡན་འདས་ཀྱིས་བཀོད་པ་ཆེན་པོའི་སེངྒེའི་ཁྲི་ལ་བཞུགས་ཏེ་
[048-479a4] སྔགས་བཀའ་སྩལ་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཨོཾ་མཾ། བྷ་ར་ཊེ་བྷ་ར་ཊེ། བྷ་ར་བྷ་ར་ན་
[048-479a5] ཏེ་སཱཧཱ༑ དེ་ནས་བཅོམ་ལྡན་འདས་ཀྱིས་ཨ་ལ་ལ་ཆོས། ཨ་ལ་ལ་ཆོས། ཨ་ལ་ལ་ཆོས་ཞེས་ལན་གཉིས་ལན་གསུམ་གསུམ་དུ་ཆེད་དུ་བརྗོད་པ་ཆེད་དུ་བརྗོད་པ་མཛད་དོ། །དེ་ནས་
[048-479a6] བཅོམ་ལྡན་འདས་ལ་བྱང་ཆུབ་སེམས་དཔའ་ཀུན་ཏུ་བཟང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཆོས་ཞེས་བགྱི་བ་འདིའི་གཞིའི་དོན་གང་ལགས། བཅོམ་ལྡན་
[048-479a7] འདས་ཀྱིས་བཀའ་སྩལ་པ། རིགས་ཀྱི་བུ། ཆོས་ཐམས་ཅད་ཀྱི་གཞིའི་དོན་ཏོ། །གཞི་མེད་པའི་དོན་ཏོ། །ཆོས་ཐམས་ཅད་ཀྱི་གཞིའི་དོན་ནི་དངོས་པོ་མེད་པའི་གཞིའི་དོན་ཏོ། །ཆོས་


[048-479b0] [479B] 
[048-479b1] །ཆོས་ཐམས་ཅད་ཀྱི་གཞིའི་དོན་ནི་བླང་བ་མེད་པའི་གཞིའི་དོན་ཏེ་།ཆོས་ཐམས་ཅད་ཀྱི་གཞིའི་དོན་ནི་དོར་བ་མེད་པའི་
[048-479b2] གཞིའི་དོན་ཏོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ། བཅོམ་ལྡན་འདས། འོ་ན་ཅིའི་སླད་དུ་ཆོས་ཐམས་ཅད་ཅེས་བགྱི་བཅོམ་ལྡན་འདས་ཀྱིས་བཀའ་སྩལ་པ་
[048-479b3] རིགས་ཀྱི་བུ། ཆོས་ཐམས་ཅད་ཅེས་བྱ་བ་ནི་མིག་དང། རྣ་བ་དང་སྣ་དང། ལྕེ་དང། ལུས་དང། ཡིད་དང། དེ་བཞིན་དུ་ཁམས་རྣམས་དང། སྐྱེ་མཆེད་རྣམས་དང། རྟེན་ཅིང་འབྲེལ་
[048-479b4] པར་འབྱུང་བ་སྟེ། རིགས་ཀྱི་བུ། འདི་ནི་ཆོས་ཐམས་ཅད་ཅེས་བྱའོ་།རིགས་ཀྱི་བུ། གཞན་ཡང་ཆོས་ཐམས་ཅད་ནི་གཟོད་མ་ནས་མ་སྐྱེས་པའི་ཕྱིར་སྟོང་པའོ། །དེ་ནས་ཡང་འཇམ་དཔལ་
[048-479b5] གཞོན་ནུར་གྱུར་པས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། དཀོན་མཆོག་ཏ་ལ་ལེའི་གཟུངས་འདི་ཇི་ལྟར་གཟུང་བར་བྱ། །དེ་སྐད་ཅེས་
[048-479b6] སྨྲས་པ་དང། བྱང་ཆུབ་སེམས་དཔའ་ཀུན་ཏུ་བཟང་པོས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །དེ་བཞིན་ཉིད་བསྟན་པ་དང། སྐྱེ་བ་མེད་པའི་དེ་བཞིན་ཉིད་དང་
[048-479b7] འབྱུང་བ་མེད་པའི་དེ་བཞིན་ཉིད་དང། མཚན་ཉིད་མེད་པའི་དེ་བཞིན་ཉིད་དང། ནམ་མཁའི་དེ་བཞིན་ཉིད་དང། དངོས་པོ་མེད་པའི་དེ་བཞིན་ཉིད་དང། ངོ་བོ་ཉིད་ཀྱི་དེ་བཞིན་ཉིད་དང། དངོས་


[048-480a0] [480A] 
[048-480a1] ༄༅། །པོ་མེད་པའི་ངོ་བོ་ཉིད་ཀྱི་དེ་བཞིན་ཉིད་ཀྱི་དེ་བཞིན་ཉིད་དུ་གཟུངས་འདི་གཟུང་བར་བྱ་སྟེ། རིགས་ཀྱི་བུ། དཀོན་མཆོག་ཏ་ལ་ལའི་གཟུངས་འདི་གཟུང་བ་དང་
[048-480a2] ཀུན་ཏུ་གཟུང་བ་དང། བསྒོམ་པ་དང། རྣམ་པར་དཔྱད་པ་དང་གདགས་པ་དང། རབ་ཏུ་གཞག་པ་དང། རྣམ་པར་དགྲོལ་བ་དང། རྣམ་པར་དབྱེ་བ་དང། གསལ་བར་བྱ་བ་ནི་
[048-480a3] འདི་འདྲ་སྟེ། རིགས་ཀྱི་བུ། འདི་ནི་དཀོན་མཆོག་ཏ་ལ་ལའི་གཟུངས་བསྒོམ་པ་དང། རྣམ་པར་བརྟག་པའི་དོན་ཏོ། །དེ་ནས་ཚེ་དང་ལྡན་པ་ཤཱ་རད་ཏིའི་བུས་འཇམ་དཔལ་གཞོན་ནུར་
[048-480a4] གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཁྱོད་ཆོས་ཀྱི་རྣམ་གྲངས་འདི་ལ་ཡང་དག་པར་ཞུགས་ནས་ཡུན་ཇི་སྲིད་ཅིག་ལོན། འཇམ་དཔལ་གྱིས་སྨྲས་པ། ཤཱ་རད་ཏིའི་བུ་
[048-480a5] འདོད་ཆགས་དང། ཞེ་སྡང་དང། གཏི་མུག་རྣམས་ཡུན་ཇི་སྲིད་ཅིག་ནས་ཞུགས་པ་སྲིད་དོ། །ཤཱ་རད་ཏིའི་བུས་སྨྲས་པ། རིགས་ཀྱི་བུ་འདོད་ཆགས་དང། ཞེ་སྡང་དང། གཏི་
[048-480a6] མུག་རྣམས་ཡུན་ཇི་སྲིད་ཅིག་ནས་ཞུགས། འཇམ་དཔལ་གྱིས་སྨྲས་པ་ཤཱ་རད་ཏིའི་བུ། སའི་ཁམས་ཡུན་ཇི་སྲིད་ཅིག་ནས་ཞུགས་པ་སྲིད་དོ། །ཤཱ་རད་ཏིའི་བུས་སྨྲས་པ། རིགས་
[048-480a7] ཀྱི་བུ༑ སའི་ཁམས་ཡུན་ཇི་སྲིད་ཅིག་ནས་ཞུགས༑ འཇམ་དཔལ་གྱིས་སྨྲས་པ། ཤཱ་རད་ཏིའི་བུ། རིག་པ་དང། མ་རིག་པ་ཡུན་ཇི་སྲིད་ཅིག་ནས་ཞུགས་པ་སྲིད་


[048-480b0] [480B] 
[048-480b1] ༑ཤཱ་རད་ཏིའི་བུས་སྨྲས་པ། རིགས་ཀྱི་བུ། རིག་པ་དང། མ་རིག་པ་ཡུན་ཇི་སྲིད་ཅིག་ནས་ཞུགས། འཇམ་དཔལ་གྱིས་སྨྲས་པ། ཤཱ་རད་ཏིའི་བུ། ནམ་མཁའི་ཁམས་
[048-480b2] ཡུན་ཇི་སྲིད་ཅིག་ནས་ཞུགས་པ་སྲིད་དོ། །ཤཱ་རད་ཏིའི་བུས་སྨྲས་པ། འཇམ་དཔལ། ནམ་མཁའི་ཁམས་ཡུན་ཇི་སྲིད་ཅིག་ནས་ཞུགས། འཇམ་དཔལ་གྱིས་སྨྲས་པ། ཤཱ་རད་ཏིའི་བུ་
[048-480b3] དངོས་པོ་མེད་པའི་ངོ་བོ་ཉིད་ཀྱི་ཆོས་ཐམས་ཅད་ཡུན་ཇི་སྲིད་ཅིག་ནས་ཞུགས་པ་སྲིད་དོ། །དེ་ནས་ཚེ་དང་ལྡན་པ་ཤཱ་རད་ཏིའི་བུས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་
[048-480b4] སྨྲས་སོ༑ ༑ཁོ་བོ་སྐྱེས་བུ་དམ་པ་འདི་ལྟ་བུ་དག་དང་གཏམ་བྱ་བའི་ནུས་པ་ག་ལ་ཡོད། རིགས་ཀྱི་བུ། འདི་ལྟ་སྟེ། དཔེར་ན། ཁྱི་དང་བྱི་ལ་ཐམས་ཅད་དམ། ཝ་ཐམས་ཅད་ཀྱིས་
[048-480b5] ཀྱང་རིའི་རྒྱལ་པོ་རི་རབ་གཞིག་པར་མི་ནུས་སོ། །རིགས་ཀྱི་བུ། དེ་བཞིན་དུ་ཤཱ་རད་ཏིའི་བུ་འདྲ་བའི་ཉན་ཐོས་ཐམས་ཅད་ཀྱིས་ཀྱང་བྱང་ཆུབ་སེམས་དཔའ་བསྟན་པ་གཅིག་གི་
[048-480b6] མཐའ་ཡང་རྟོག་པར་མི་ནུས་ན། འཇམ་དཔལ་གཞོན་ནུར་གྱུར་པའི་བསྟན་པ་ལྟ་ཅི་སྨོས། དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་འཇམ་དཔལ་གཞོན་ནུར་གྱུར་པ་
[048-480b7] ལ་འདི་སྐད་ཅེས་སྨྲས་སོ། །འཇམ་དཔལ། བཞུད་ལ་ཕྱི་མའི་ཚེ་ཕྱི་མའི་དུས་ན་མདོ་སྡེའི་རྒྱལ་པོ་འཛིན་པ་ཆོས་སྨྲ་བ་དེ་དག་ལ་ཀུན་ཏུ་བསྲུང་བ་དང། ཡོངས་སུ་བསྐྱོང་བ་མཛད་པར་དེ་


[048-481a0] [481A] 
[048-481a1] ༄༅། །བཞིན་གཤེགས་པ་ལ་གསོལ་བ་ཐོབ་ཅིག་དེ་ནས་འཇམ་དཔལ་གཞོན་ནུར་གྱུར་པས་རང་གི་ཆོས་ཀྱི་སྟན་ལས་ལངས་ནས་བཅོམ་ལྡན་འདས་ལ་འདི་སྐད་
[048-481a2] ཅེས་གསོལ་ཏོ། །གང་དག་ཆོས་ཀྱི་རྣམ་གྲངས་འདི་འཛིན་པ་དང་ཀློག་པ་དང། ཀུན་ཆུབ་བར་བགྱིད་པ་དང། གཞན་དག་ལ་ཡང་རྒྱ་ཆེར་ཡང་དག་པར་སྟོན་པར་བགྱིད་པ། ཆོས་སྨྲ་
[048-481a3] བ་དེ་དག་གི་ཡོན་ཏན་གྱི་ཁྱད་པར་རྣམས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། དགེ་སློང་མདོ་སྡེའི་རྒྱལ་པོ་འཛིན་པ་ཆོས་སྨྲ་བ་དེ་དག་ནི་ངའི་
[048-481a4] ཆོས་ཀྱི་སྐུ་ལ་ངེས་པར་འབྱུང་བར་འགྱུར་རོ། །དེ་དག་ནི་སངས་རྒྱས་ཀྱི་བྱང་ཆུབ་ཐོབ་པར་འགྱུར་རོ། །དེ་དག་ནི་སངས་རྒྱས་ཀྱི་ཆོས་རྣམས་ལ་ཉེ་བར་འགྱུར་རོ། །དེ་དག་ལ་བདུད་
[048-481a5] དང་བདུད་ཀྱི་རིས་ཀྱི་ལྷའི་བུ་གླགས་ལྟ་བ་རྣམས་ཀྱིས་གླགས་མི་རྙེད་པར་འགྱུར་རོ། །རིགས་ཀྱི་བུ་གང་སུ་དག་ཆོས་སྨྲ་བའི་དགེ་སློང་དེ་ལ་སེ་གོལ་གཏོགས་པ་གཅིག་ཙམ་སྲིད་ཅིག་
[048-481a6] མི་བྱམས་པའི་སེམས་བསྐྱེད་པ་དེ་དག་ནི་མིར་འགྱུར་པ་ལས་ཀྱང་རིང་དུ་གྱུར་པ་ཡིན་ན། སངས་རྒྱས་ཀྱི་བྱང་ཆུབ་ལས་ལྟ་སྨོས་ཀྱང་ཅི་དགོས། འཇམ་དཔལ། གཞན་ཡང་གང་དག་
[048-481a7] མདོ་སྡེའི་རྒྱལ་པོ་འདི་འཛིན་པའི་དགེ་སློང་རྣམས་ལ་མ་དད་པའི་སེམས་བསྐྱེད་པ་དེ་དག་ནི་སོ་ཐགས་ངན་པར་འགྱུར། ལྕེ་དང་སྣ་མེད་པར་གྱུར། རྐང་ལག་ཕྱི་ཕྱོགས་སུ་འགྱུར་


[048-481b0] [481B] 
[048-481b1] མིག་མེད་པར་འགྱུར། ཤེས་རབ་འཆལ་པའི་རང་བཞིན་ཅན་དུ་འགྱུར། བརྩོན་འགྲུས་ཆུང་བར་འགྱུར་ཏེ་འཇམ་དཔལ། འདི་དག་ནི་མི་གཏི་མུག་པ་དེ་དག་གི་
[048-481b2] སྐྱོན་དུ་འགྱུར་བའོ། །འཇམ་དཔལ། མདོར་བཤད་ན། དེ་དག་འཆི་བའི་དུས་ཀྱི་ཚེ་དེ་དག་གི་སྤུའི་ཁུང་བུ་རེ་རེར་ཡང་སེམས་ཅན་དམྱལ་བའི་སྡུག་བསྔལ་དཔག་ཏུ་མེད་པ་འཇུག་གོ་གལ་ཏེ་མིར་
[048-481b3] སྐྱེས་ན་ཡང་རྟག་ཏུ་དམུས་ལོང་དུ་འགྱུར། ལྕེ་མེད་པར་འགྱུར་རོ་།འཇམ་དཔལ། གཞན་ཡང་གང་དག་ཆོས་ཀྱི་རྣམ་གྲངས་འདི་སྤོང་བ་དེ་དག་ནི་ཚེ་འདི་ཉིད་ལ་ལུས་འཛེ་ཅན་དུ་འགྱུར། མཆུ་
[048-481b4] འཇིགས་འཇིགས་ལྟར་འདུག་པར་འགྱུར། ལུས་ཞོམ་པར་འགྱུར། ལུས་གཅེར་བུར་འགྱུར། ལུས་སྐམ་པོར་འགྱུར། ཡི་དྭགས་འདྲ་བར་འགྱུར་རོ། །འཇམ་དཔལ། གཞན་ཡང་མི་གཏི་མུག་པ་
[048-481b5] དེ་དག་གང་དུ་སྐྱེ་བར་འགྱུར་བ་དེ་དག་གི་གནས་ནི་ངས་སངས་རྒྱས་ཀྱི་ཡེ་ཤེས་བསམ་གྱིས་མི་ཁྱབ་པས་མཁྱེན་ཏོ། །འཇམ་དཔལ་གཞོན་ནུར་གྱུར་པས་གསོལ་པ། བཅོམ་ལྡན་འདས་ཀྱིས་
[048-481b6] ལུང་བསྟན་དུ་གསོལ། བདེ་བར་གཤེགས་པས་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། ཁ་རོག་དེ་སྐད་མ་འདྲི་ཞིག་།འདི་ལ་ལྷ་དང་བཅས་པའི་འཇིག་
[048-481b7] རྟེན་མྱོས་པར་འགྱུར་ཏེ། སྐྲག་པར་འགྱུར། དངང་བར་འགྱུར། རབ་ཏུ་དངང་བར་འགྱུར་རོ། །འཇམ་དཔལ་གྱིས་གསོལ་པ། སེམས་ཅན་འདི་དག་གིས་འདི་ལྟར་ཆོས་ནས་སླན་ཆད་ཀྱང་དམ་པའི་


[048-482a0] [482A] 
[048-482a1] ༄༅། །ཆོས་སྤོང་བར་མི་འགྱུར་བར་བགྱི་བའི་སླད་དུ་ཐུགས་བརྩེ་བར་དགོངས་ཏེ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་
[048-482a2] འཇམ་དཔལ། སའི་འོག་ན་སེམས་ཅན་དམྱལ་བ་ཡོད་པའི་མིང་ལ་འདི་ལྟ་སྟེ། ཚ་བ་དང། རབ་ཏུ་ཚ་བ་དང། ཐིག་ནག་དང། ཀུན་ཏུ་འབར་དང། རབ་ཏུ་འབར་དང། རེག་དཀའ་དང་
[048-482a3] དྲག་པོ་དང། མཆུ་རྣོན་དང། ལྕགས་ཀྱི་ཐུ་ལུམ་དང། ལྕགས་ཀྱི་བེ་ཅོན་དང། མུན་ཁུང་དང། མགོ་བསྟོད་དང། སྤྱིའུ་ཚུགས་དང་སྤྲེའུ་གདོང་དང། རྟག་ཏུ་རབ་འབར་དང་
[048-482a4] རུལ་པ་དང། རྟག་ཏུ་དྲི་ང་དང། རབ་འཇོམས་དང། ངེས་འཇོམས་དང། ཤིན་ཏུ་གནོད་འབྱུང་རྣམས་ཏེ། འཇམ་དཔལ། མི་གཏི་མུག་བ་དེ་གང་དུ་སྐྱེ་བར་འགྱུར་བའི་སེམས་ཅན་
[048-482a5] དམྱལ་བ་ནི་འདི་དག་གོ་དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ཀུན་ཏུ་བཟང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་སྨྲ་བ་དེ་འདི་ནས་ཤི་འཕོས་
[048-482a6] ནས་གང་དུ་སྐྱེ་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ་ཀུན་ཏུ་བཟང་པོ། ཁྱོད་ཀྱིས་ཞུ་བ་དེ་ལེགས་པར་ཞུས་སོ། །ཀུན་ཏུ་བཟང་པོ། རིགས་ཀྱི་བུའམ། རིགས་ཀྱི་བུ་
[048-482a7] མོ་ཆོས་སྨྲ་བ་དེ་འདི་ནས་ཤི་འཕོས་ནས་བཅོམ་ལྡན་འདས་དེ་བཞིན་གཤེགས་པ་སྤོབས་པ་བསམ་གྱིས་མི་ཁྱབ་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་རབ་ཏུ་བརྒྱན་


[048-482b0] [482B] 
[048-482b1] འཇིག་རྟེན་གྱི་ཁམས་དེ་ན་བྱང་ཆུབ་སེམས་དཔའ་ཀུན་ནས་མཛེས་པ་ཤ་སྟག་གོ་འཆི་བའི་དུས་ཀྱི་ཚེ་རིགས་ཀྱི་བུ་དེ་ལ་སངས་རྒྱས་བྱེ་བ་ཕྲག་བཅུ་གཉིས་མངོན་
[048-482b2] དུ་འགྱུར་རོ། །རིགས་ཀྱི་བུ། མདོར་ན་རིགས་ཀྱི་བུ་དེའི་ཕན་ཡོན་ནི་གྲངས་མེད། དཔག་ཏུ་མེད་དེ། དེ་དག་ནི་བསྐལ་པ་སྟོང་དག་གིས་ཀྱང་བརྗོད་པར་མི་ནུས་སོ། །བྱང་ཆུབ་སེམས་དཔའ་
[048-482b3] ཀུན་ཏུ་བཟང་པོས་གསོལ་པ། བཅོམ་ལྡན་འདས། སླད་མའི་ཚེ་སླད་མའི་དུས་ན་གང་དག་ཆོས་ཀྱི་རྣམ་གྲངས་འདི་སྤོང་བར་འགྱུར་བའི་སེམས་ཅན་ཇི་ལྟ་བུ་དག་འབྱུང་བར་འགྱུར། བཅོམ་
[048-482b4] ལྡན་འདས་ཀྱིས་བཀའ་སྩལ་པ། ཀུན་ཏུ་བཟང་པོ། འདི་ལྟ་བུ་ཆོས་འདི་དག་སྤོང་བར་འགྱུར་བའི་སེམས་ཅན་དེ་དག་ནི་ཕལ་ཆེར་རབ་ཏུ་བྱུང་བ་དག་འབྱུང་སྟེ། འདི་སྐད་དུ་འདི་དག་ནི་སྙན་
[048-482b5] དངགས་སྦྱར་བ་ཡིན་གྱི། འདི་དག་ནི་དེ་བཞིན་གཤེགས་པས་གསུངས་པ་མ་ཡིན་ནོ། །འདི་དག་ནི་རང་བཟོར་བྱས་པ་ཡིན་ཏེ། མདོ་སྡེ་འདི་དག་ནི་སྔོན་ནམ་ཡང་མ་ཐོས་སོ་ཞེས་
[048-482b6] འཛེར་ཅིང་དེ་དག་ཆོས་ཀྱི་རྣམ་གྲངས་འདི་སྤོང་བར་འགྱུར་རོ་།སྤངས་ནས་ཀྱང་མཐོལ་ཞིང་འཆགས་པར་མི་འགྱུར་ཏེ། དེ་དག་ཆོས་སྤངས་པས་འཆི་བའི་ཚེ་སེམས་ཅན་དམྱལ་བ་ཀུན་ཏུ་འབར་
[048-482b7] པ་མི་བཟད་པར་སྐྱེ་བར་འགྱུར་རོ། །སྐྱེས་མ་ཐག་ཏུ་ལྕགས་ཀྱི་འཁོར་ལོས་མི་གཏི་མུག་པ་དེ་དག་གི་མགོ་བཅད་ནས་ས་ལ་ལྷུང་བར་འགྱུར་རོ། །དེ་ལྟར་གྱུར་ནས་ཀྱང་བསྐལ་པ་མང་པོ་


[048-483a0] [483A] 
[048-483a1] ༄༅། །དང། བསྐལ་པ་བརྒྱ་ཕྲག་མང་པོ་དང། བསྐལ་པ་སྟོང་ཕྲག་མང་པོར་དམུས་ལོང་དུ་འགྱུར་རོ། །གལ་ཏེ་བསྐལ་པ་བརྒྱ་དག་འདས་ནས་མིར་སྐྱེ་བར་གྱུར་ན་ཡང་ཚེ་
[048-483a2] རབས་ཐམས་ཅད་དུ་དམུས་ལོང་དུ་སྐྱེ་བར་འགྱུར་ཞིང་ལྕེ་མེད་པ་དང། གདོང་ཕྱིན་ཕྱོགས་སུ་འདུག་པ་དང། ལྟག་སྒུར་དང། འཇིང་པ་ནུབ་པ་དང། རྐང་གྱོལ་དང། ང་རོ་ཁྱི་སྐད་ལྟ་བུ་དང་
[048-483a3] རྟག་ཏུ་བཀྲེས་ཤིང་སྐོམ་པས་ཉེན་པ་དང། ལུས་བསྐམས་པ་དང་ཁམ་ནམ་པ་དང། སེམས་ཅན་ཐམས་ཅད་ཀྱིས་མཐོང་ངམ། ཐོས་ན་ཡང་ཡིད་དུ་མི་འོང་བར་སྐྱེ་བར་འགྱུར་རོ། །དེ་ནས་
[048-483a4] ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་སྨྲས་པ། བཅོམ་ལྡན་འདས། མ་འཚལ་བ་བདག་ཅག་གིས་མདོ་སྔ་འདི་ལྟ་བུ་དག་སྤངས་པ་དང། ཆོས་སྨྲ་བ་དེ་དག་ལ་ཁྲོས་པའི་
[048-483a5] སེམས་ཀྱིས་བལྟས་པར་གྱུར་པ་རྣམས་ནོངས་པ་ལ་ནོངས་པར་འཆགས་སོ། །བཅོམ་ལྡན་འདས། བདག་ཅག་ཇི་ལྟར་བྱིས་པར་གྱུར་པ་དང། ཇི་ལྟར་རྨོངས་པར་གྱུར་པ་དང། ཇི་ལྟར་
[048-483a6] ཤེས་རབ་འཆལ་བར་གྱུར་པ་དང། ཇི་ལྟར་བློ་ཆུང་བར་གྱུར་པ་རྣམས་འཆགས་ཤིང་མཆིས་ན། སངས་རྒྱས་བཅོམ་ལྡན་འདས་རྣམས་དགོངས་སུ་གསོལ། དེ་ནས་ཉན་ཐོས་ཆེན་པོ་དེ་
[048-483a7] དག་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དེ་དག་སྤངས་ནས་བཅོམ་ལྡན་འདས་


[048-483b0] [483B] 
[048-483b1] ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གྲོགས་པོ་དག་དེ་དེ་བཞིན་ནོ། །ཇི་སྐད་སྨྲས་པ་བཞིན་ཏེ། ཁྱེད་
[048-483b2] ཀྱིས་སྐྲག་པར་བྱ་བའི་རིགས་སོ། །གྲོགས་པོ་དག་ང་ཐམས་ཅད་མཁྱེན་པའི་ཡེ་ཤེས་བརྙེས་པ་ཡིན་ན། ང་ཉིད་ཀྱང་སྐྲག་ན་གང་དག་ངའི་སློབ་མ་རྣམས་ལྟ་ཅི་སྨོས། རིགས་ཀྱི་བུ་དག་
[048-483b3] ཆོས་འདི་ནི་ཟབ་པ་སྟེ། དེ་ནི་མིའམ། མི་མ་ཡིན་པའམ། ལྷའམ་ཀླུའམ། གནོད་སྦྱིན་ནམ། དྲི་ཟའམ། སུས་ཀྱང་རྣམ་པར་དཀྲུགས་པར་མི་ནུས་ན། དགེ་སྦྱོང་ངམ། བྲམ་ཟེ་གཞན་
[048-483b4] དག་གིས་ལྟ་ག་ལ་ནུས་ཏེ་ཅི་སྨོས། རིགས་ཀྱི་བུ་དག་ཆོས་ཀྱི་རྣམ་གྲངས་འདི་ནི་ལྷ་དང་བཅས་པའི་འཇིག་རྟེན་གྱི་མཆོད་རྟེན་དུ་གྱུར་པ་སྟེ། རིགས་ཀྱི་བུ་དག་དཔེར་ན། དཀོན་མཆོག་
[048-483b5] ཟ་མ་ཏོག་ཇི་ལྟ་བར་མདོ་སྡེའི་རྒྱལ་པོ་འདི་ཡང་དེ་བཞིན་དུ་བལྟ་བར་བྱའོ། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ལོ། །བཅོམ་ལྡན་འདས་
[048-483b6] འདི་ནི་ལེགས་པར་གསུངས་པ་ལེགས་སོ། །བཅོམ་ལྡན་འདས། དགེ་སློང་དེ་ལྟ་བུ་དེ་དག་གིས་དད་པས་སྩལ་བ་ཇི་ལྟར་ཡོངས་སུ་འཇུ་བར་འགྱུར། བཅོམ་ལྡན་འདས་ཀྱིས་བཀའ་
[048-483b7] སྩལ་པ༑ འཇམ་དཔལ། གང་དག་ཆོས་ཀྱི་རྣམ་གྲངས་འདི་སྤོང་བ་དང། ཆོས་སྨྲ་བ་དེ་དག་ལ་མི་བྱམས་པའི་སེམས་བསྐྱེད་པ་དེ་དག་ནི་ཉི་མ་གཅིག་གམ། སེ་གོལ་གཏོགས་པ་


[048-484a0] [484A] 
[048-484a1] ༄༅། །གཅིག་སྲིད་ཙམ་ཞིག་དད་པས་བྱིན་པ་ཡོངས་སུ་སྤྱད་པའམ། ཐ་ན་དགེ་འདུན་ལ་ཕུལ་བའི་ས་ལ་མཆིལ་མ་ཐལ་གཅིག་འདོར་དུ་ཡང་ངས་མ་གནང་ངོ། །དེ་
[048-484a2] ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། མཚམས་མ་མཆིས་པ་ལྔ་པོ་དག་འདི་དང་ཉེ་བ་ལགས་སམ། རིང་པ་
[048-484a3] ལགས༑ བཅོམ་ལྡན་འདས་ཀྱིས་བཀའ་སྩལ་པ། གནས་བརྟན་ཤཱ་རད་ཏིའི་བུ། ཁ་རོག་དེ་སྐད་མ་འདྲི་ཞིག་དེ་ཅིའི་ཕྱིར་ཞེ་ན། ཤཱ་རད་ཏིའི་བུ། མཚམས་མེད་པ་ལྔ་པོ་དག་ནི་
[048-484a4] བླའི༑ ཆོས་ཀྱི་རྣམ་གྲངས་འདི་སྤངས་པ་ནི་ནམ་ཡང་དེ་ལྟ་མ་ཡིན་ནོ། །ཤཱ་རད་ཏིའི་བུ། མཚམས་མེད་པ་ལྔ་བྱེད་པ་ནི་མཚམས་མེད་པ་ལྔ་པོ་དག་མྱུར་དུ་ཟད་པར་བྱས་ནས་མིར་
[048-484a5] སྐྱེ་བར་འགྱུར་རོ། །དམ་པའི་ཆོས་སྤོང་བའི་གང་ཟག་དེ་ནི་ནམ་ཡང་སངས་རྒྱས་ཀྱི་ཆོས་རྣམས་འཐོབ་པར་མི་འགྱུར་ཏེ། དེ་ནི་བདག་ཀྱང་ཕུང་ལ་གཞན་ཡང་ཕུང་བར་བྱེད་པར་
[048-484a6] འགྱུར་རོ། །དེ་ནས་ཚེ་དང་ལྡན་པ་ཤཱ་རད་ཏིའི་བུ་བཅོམ་ལྡན་འདས་ཀྱི་སྤྱན་སྔ་ན་དུ་ཞིང་འདི་སྐད་ཅེས་སྨྲས་སོ། །ཨེ་མའོ་དམ་པའི་ཆོས་སྤོང་བའི་སེམས་ཅན་རྣམས་ནི་སྡུག་བསྔལ་
[048-484a7] ལོ༑ ༑ལས་ཀྱི་སྒྲིབ་པ་འདི་ལྟ་བུ་དག་ནི་བདག་གིས་རྨི་ལམ་ན་ཡང་མཐོང་བར་མ་གྱུར་ཅིག། །།བམ་པོ་གསུམ་པ༑ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་


[048-484b0] [484B] 
[048-484b1] །ཤཱ་རད་ཏིའི་བུ། དེ་སྙམ་མ་སེམས་ཤིག་ངས་ཆོས་བསྟན་པ་ནི་འབྱུང་བ་དང་བཅས་པ་ཡིན་ན། འཇིག་རྟེན་ནི་ལས་བདག་གིར་བྱ་བ། རང་གི་ལས་ཀྱི་
[048-484b2] བགོ་སྐལ་ལ་སྤྱོད་པ། རང་གི་ལས་བརྟན་པར་བྱ་བ་སྟེ། སེམས་ཅན་དག་རང་རང་གི་ལས་རྣམས་ཀྱིས་སྡུག་བསྔལ་གྱི་ཚོར་བ་མྱོང་གི་།དེ་ལ་དེ་བཞིན་གཤེགས་པས་ནི་མ་ལན་ནོ། །
[048-484b3] ཤཱ་རད་ཏིའི་བུ། ངས་ནི་དགེ་ལེགས་སུ་འགྲོ་བའི་ལམ་བཤད་དེ་བདེ་བར་འགྲོ་བ་དང། འཇིགས་པ་མེད་པར་འགྲོ་བ་དང། མྱ་ངན་ལས་འདས་པར་འགྲོ་བ་དང། འཆི་བ་མེད་པར་འགྲོ་
[048-484b4] བའི་ལམ་བཤད་ན། འོན་ཀྱང་སེམས་ཅན་འདི་དག་ནི་ལུས་ཀྱིས་ཉེས་པར་སྤྱོད་པ་དང་ལྡན། ངག་གིས་ཉེས་པར་སྤྱད་པ་དང་ལྡན། ཡིད་ཀྱིས་ཉེས་པར་སྤྱོད་པ་དང་ལྡན་ཞིང། འཕགས་
[048-484b5] པ་རྣམས་ལ་སྐུར་བ་འདེབས་པ་དང། ལོག་པར་ལྟ་སྟེ། ལོག་པར་ལྟ་བའི་ལས་དང། ཆོས་ཡང་དག་པར་བླངས་པའི་རྒྱུས་ལུས་ཞིག་ནས་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་
[048-484b6] བ་སེམས་ཅན་དམྱལ་བ་རྣམས་སུ་སྐྱེ་སྟེ། དེ་ལ་དེ་བཞིན་གཤེགས་པས་ནི་མ་ལན་ནོ། །ཤཱ་རད་ཏིའི་བུ། སེམས་ཅན་ཐམས་ཅད་ལ་ངའི་སྙིང་རྗེ་འདི་ལྟ་བུ་སྐྱེ་སྟེ། ངས་སེམས་ཅན་
[048-484b7] གཅིག་གི་དོན་དུ་ཡང་བསྐལ་པའམ། བསྐལ་པ་ལས་ལྷག་པར་སེམས་ཅན་དམྱལ་བའི་སྡུག་བསྔལ་རྣམས་མྱོང་བར་བྱའི། །སེམས་ཅན་གཅིག་པོ་ནི་ཡོངས་སུ་གཏང་བར་མི་བྱའོ། །


[048-485a0] [485A] 
[048-485a1] ༄༅། །སྙམ་སྟེ། ཤཱ་རད་ཏིའི་བུ། དེ་བཞིན་གཤེགས་པའི་སྙིང་རྗེ་ཆེན་པོ་ནི་དེ་འདྲའོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། མི་ཞིག་ལ་བུ་གཅིག་པ་གཟུགས་
[048-485a2] བཟང་པ། མཛེས་པ། བལྟ་ན་སྡུག་པ། ཁ་དོག་བཟང་པོ་རྒྱས་པ་མཆོག་དང་ལྡན་པ་ཞིག་ཡོད་ལ། དེ་རྐྱེན་འགའ་ཞིག་དང་ཕྲད་ནས་འཆི་བའི་དུས་བྱས་པར་གྱུར་ན། མི་དེ་བུ་ལ་
[048-485a3] སེམས་པས་སྡུག་བསྔལ་ཞིང་ཡིད་མི་བདེ་བར་གྱུར་ཏེ་དུ་ཞིང་སྨྲེ་སྔགས་འདོན་ཏོ། །ཤཱ་རད་ཏིའི་བུ། དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[048-485a4] སངས་རྒྱས་ཀྱང་སེམས་ཅན་སྡུག་བསྔལ་བ་དག་ལ་བུ་གཅིག་པ་བཞིན་དུ་དགོངས་པ་མཛད་དེ། དེ་བཞིན་གཤེགས་པ་དག་ཉོན་མོངས་པ་རྣམས་དང་ལྷན་ཅིག་གནས་པ་ནི་མ་
[048-485a5] ཡིན་ནོ༑ ༑ཤཱ་རད་ཏིའི་བུ། འདི་ལྟ་སྟེ། དཔེར་ན། རྒྱ་མཚོ་ཆེན་པོ་ནི་ཤི་བའི་རོ་དང་ལྷན་ཅིག་མི་གནས་སོ། །ཤཱ་རད་ཏིའི་བུ་དེ་བཞིན་དུ་དེ་བཞིན་གཤེགས་པ་དག་ཀྱང་ཉོན་
[048-485a6] མོངས་པ་རྣམས་དང་ལྷན་ཅིག་མི་གནས་སོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། སྒྱུ་མ་མཁན་ནམ། སྒྱུ་མ་མཁན་གྱི་སློབ་མ་མཁས་པས་ལམ་པོ་ཆེའི་བཞི་མདོར་སྐྱེ་
[048-485a7] པོའི་ཚོགས་ཆེན་པོ་མངོན་པར་སྤྲུལ་ཏེ་བྱ་བ་དག་སྟོན་ཀྱང་བྱ་བ་དེ་དག་ནི་ཡུལ་ན་མི་གནས། ཕྱོགས་ནི་མ་གནས་ཏེ། མ་སྐྱེས། མ་འགགས། འགག་པར་མི་འགྱུར་རོ།།


[048-485b0] [485B] 
[048-485b1] དེ་བཞིན་དུ་དེ་བཞིན་གཤེགས་པ་རྣམས་ཀྱང་སེམས་ཅན་རྣམས་ཡོངས་སུ་སྨིན་པར་མཛད་ཅིང། འདོད་ཆགས་ཀྱི་སྤྱོད་པ་ཡང་སྟོན་ཏེ། མཛད་པ་སྟོན་ཀྱང་སྤྱོད་པ་དེ་
[048-485b2] དག་ནི་ཡོད་པ་མ་ཡིན་ནོ། །དཔེར་ན། ནམ་མཁའི་ཁམས་ནི་རྣམ་པར་རྟོག་པ་མེད་ཅིང་སྤྲོས་པ་མེད་པའོ། །དེ་བཞིན་དུ་དེ་བཞིན་གཤེགས་པའི་སྐུ་ལ་ཡང་རྣམ་པར་རྟོག་པ་མེད་ཅིང་སྤྲོས་
[048-485b3] པ་མེད་པའོ། །འོན་ཀྱང་སེམས་ཅན་རྣམས་དང་མཐུན་པར་དེ་བཞིན་གཤེགས་པ་རྣམས་མཐུན་པར་མཛད་དེ། སེམས་ཅན་རྣམས་ཇི་ལྟར་འདུལ་བར་འགྱུར་བ་དེ་བཞིན་དུ་དེ་བཞིན་
[048-485b4] གཤེགས་པ་རྣམས་མཐུན་པར་འཇུག་གོ། ཤཱ་རད་ཏིའི་བུ། དེ་བཞིན་གཤེགས་པ་ལ་འཁྲུལ་པ་མི་མངའོ། །དེ་བཞིན་གཤེགས་པ་ལ་མི་མཁྱེན་པ་མི་མངའོ། །དེ་བཞིན་གཤེགས་པ་ལ་
[048-485b5] བསྙེལ་བ་མི་མངའོ། །ཤཱ་རད་ཏིའི་བུ། ང་ནི་ལྷ་དང་བཅས་པའི་འཇིག་རྟེན་གྱི་ཐུ་བོ་དང། གཙོ་བོ་དང། རབ་དང། མཆོག་དང། ཕུལ་དང། བླ་མ་དང། བླ་ན་མེད་པ་དང། གོང་ན་མེད་པ་
[048-485b6] དང། མི་མཉམ་པ་དང་མཉམ་པ་ཡིན་ཏེ། ཤཱ་རད་ཏིའི་བུ། ཚིག་སྨྲས་པ་འདི་ནི་བདེན་པའི་རྗེས་སུ་མཐུན་པའོ། །རབ་ཏུ་བྱུང་བའམ། ཁྱིམ་པའང་རུང་སྟེ། སེམས་ཅན་གང་དག་ཆོས་ཀྱི་
[048-485b7] རྣམ་གྲངས་འདི་སྤོང་བ་དེ་དག་ཐམས་ཅད་ནི་སེམས་ཅན་དམྱལ་བའི་སྡུག་བསྔལ་འདི་ལྟ་བུ་དག་རྙེད་པར་འགྱུར། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ཀྱིས་བསྟན་


[048-486a0] [486A] 
[048-486a1] ༄༅། །པ་འདི་ཐོས་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་དེ་དག་གིས་ནི་རྙེད་པ་ནོངས་པར་རྙེད་དོ།།
[048-486a2] གང་དག་ཆོས་ཀྱི་རྣམ་གྲངས་འདི་སྤོང་བར་འགྱུར་བ་དེ་དག་ནི་ལྕེ་ཅི་འདྲ་བ་ཞིག་ཏུ་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར། དེ་དག་གི་ལྕེ་ནི་དཔག་
[048-486a3] ཚད་འབུམ་པར་འགྱུར་ཏེ། དེ་ལ་ལྕགས་ཀྱི་ཐོང་གཤོལ་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་བ། ཀུན་ཏུ་རབ་ཏུ་མཆེད་ཅིང་འབར་བ། མེ་ལྕེ་གཅིག་ཏུ་གྱུར་པ་བྱེ་བ་ཕྲག་ལྔ་
[048-486a4] བརྒྱས་རྨོ་བར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་དེས་ངག་མ་བསྲུངས་པའི་ཕྱིར་ཏེ། རབ་འབྱོར། མི་གཏི་མུག་པ་དེ་དག་གི་ལས་ཀྱི་སྒྲིབ་པ་ནི་དེ་ལྟ་བུར་འགྱུར་རོ། །དེ་ནས་སངས་
[048-486a5] རྒྱས་ཀྱི་མཐུས་ཐམས་ཅད་དང་ལྡན་པའི་འཁོར་དེས་དེ་བཞིན་གཤེགས་པས་བསྟན་པ་ནི་རྨད་དུ་བྱུང་བ་ཆེན་པོ་ལགས་སོ་ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནས་བཅོམ་
[048-486a6] ལྡན་འདས་ལ་ལྷའི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་གིས་ཆོས་སྨྲ་བའི་དགེ་སློང་དེ་དག་ཕྲག་པ་ལ་བཀུར་བར་བགྱིའོ། །མེ་ཏོག་དང་
[048-486a7] བདུག་པ་དང། སྤོས་དང། ཕྲེང་བ་དང། བྱུག་པ་རྣམས་ཀྱིས་མཆོད་པར་བགྱིའོ། །གདུགས་ལན་གསུམ་མཚན་ལན་གསུམ་དུ་ཕྱག་བགྱིའོ་།བསྙེན་བཀུར་བགྱིའོ། །བསྟི་སྟང་བགྱིའོ།།


[048-486b0] [486B] 
[048-486b1] །རི་མོར་བགྱིའོ། །མཆོད་པར་བགྱིའོ། །བརྗེད་པར་བགྱིའོ། །གསོལ་བ་བགྱིའོ། །བསྟི་སྟང་བགྱི་བ་དང། བླ་མར་བགྱི་བ་དང། གུས་པས་བསྲུང་བར་བགྱིའོ། །དེའི་སླད་དུ་ཞེ་
[048-486b2] ན༑ དེ་དག་ནི་བཅོམ་ལྡན་འདས་ཀྱི་སྲས་ཏེ། ཆོས་ཀྱི་སྐུ་ལས་ངེས་པར་འབྱུང་བའི་སླད་དུའོ། །བཅོམ་ལྡན་འདས། འདི་ལྟ་སྟེ། དཔེར་ན་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བའི་
[048-486b3] བུར་གྱུར་པ། གཟུགས་བཟང་བ། མཛེས་པ། བལྟ་ན་སྡུག་པ་དེ་ནི་འོག་མ་ཐམས་ཅད་ཀྱི་མཆོད་པའི་འོས་དང། ཕྱག་བགྱི་བའི་འོས་ལགས་སོ། །དེ་བཞིན་དུ་ཆོས་སྨྲ་བ་དེ་དག་ཀྱང་ལྷ་དང་
[048-486b4] བཅས་པའི་འཇིག་རྟེན་གྱི་མཆོད་པའི་འོས་དང། ཕྱག་བགྱི་བའི་འོས་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་
[048-486b5] ཏོ༑ ༑རིགས་ཀྱི་བུ། ལྷའི་དབང་པོ་བརྒྱ་བྱིན་གྱིས་ཆོས་སྨྲ་བའི་དགེ་སློང་དེ་དག་སྙིང་ལས་ཆུང་ངུར་བྱ་བ་དང། ཡོངས་སུ་བསྐྱང་བ་དང། ཀུན་ཏུ་བསྲུང་བ་དང། བསྐྱབ་པའི་ཕྱིར་ཚིག་འདི་
[048-486b6] ལེགས་པར་སྨྲས་སོ། །བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ། བཅོམ་ལྡན་འདས། བདག་གིས་ཀྱང་རིགས་ཀྱི་བུའམ། རིགས་ཀྱི་བུ་མོ་དེ་དག་ཀུན་ཏུ་བསྲུང་བར་བགྱིའོ། །
[048-486b7] ཡོངས་སུ་བསྐྱབ་པ་དང། ཡོངས་སུ་གཟུང་བ་དང། ཞི་བ་དང། བདེ་ལེགས་སུ་འགྱུར་བར་བགྱིའོ། །དཔག་ཚད་བརྒྱ་ཁོར་ཡུག་ཏུ་ཡོངས་སུ་བསྐྱང་བར་བགྱིའོ། །དེ་ནས་བཅོམ་ལྡན་འདས་


[048-487a0] [487A] 
[048-487a1] ༄༅། །ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་རིགས་ཀྱི་བུ། ཚིག་འདི་ལེགས་པར་སྨྲས་པ་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་
[048-487a2] འདས་ཀྱིས་ཚངས་པའི་དབྱངས་ཀྱིས་ཚིགས་སུ་བཅད་པ་འདི་བཀའ་སྩལ་ཏོ། །གཞན་ལ་ཕན་དང་བདེ་བ་བྱེད་པ་བསགས་པ་པོ། །རྣམ་པ་སྣ་ཚོགས་རབ་མཛེས་མཆོག་རབ་ཚིག་ལྡན་
[048-487a3] པ༑ ༑ཤིན་ཏུ་དྲི་མེད་བཞིན་ལྡན་ཁྱོད་ཀྱི་བསམ་པ་མཆོག་ཡོན་ཏན་རིན་ཆེན་མི་མཉམ་མཉམ་པའི་ཚིག་ལེགས་སྨྲས། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ཀུན་ཏུ་
[048-487a4] བཟང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆོས་དུ་དང་ལྡན་ན། དཀོན་མཆོག་ཏ་ལ་ལའི་གཟུངས་འཐོབ་པར་འགྱུར་
[048-487a5] བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆོས་གཅིག་དང་ལྡན་ན། དཀོན་མཆོག་ཏ་ལ་ལའི་གཟུངས་འཐོབ་བོ། །ཆོས་
[048-487a6] གཅིག་པོ་གང་ཞེ་ན། འདི་ལྟ་སྟེ། སེམས་ཅན་ཐམས་ཅད་ལ་ཁོང་ཁྲོ་བ་མེད་པའོ། །ཀུན་ཏུ་བཟང་པོ། བྱང་ཆུབ་སེམས་དཔའ་སེམས་དཔའ་ཆེན་པོ་དག་གི་ཆོས་གཉིས་ཏེ། གཉིས་
[048-487a7] གང་ཞེ་ན། འདི་ལྟ་སྟེ། ཕྲག་དོག་མེད་པ་དང། རློམ་སེམས་མེད་པ་སྟེ། ཀུན་ཏུ་བཟང་པོ། འདི་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་དག་གི་ཆོས་གཉིས་སོ། །


[048-487b0] [487B] 
[048-487b1] གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་ལ་དབང་པོ་གནོད་པར་མི་འགྱུར་རོ་།རིགས་ཀྱི་བུ། གཞན་ཡང་བྱང་ཆུབ་
[048-487b2] སེམས་དཔའ་སེམས་ཅན་ཐམས་ཅད་ལ་ཐམས་ཅད་ཀྱི་ཐམས་ཅད་དུ་རྣམ་པར་འཚེ་བ་བསྐྱེད་པར་མི་བྱའོ། །བྱང་ཆུབ་སེམས་དཔའི་ཡོན་ཏན་བརྗོད་པ་འདི་བཤད་པ་དང། དཀོན་མཆོག་
[048-487b3] ཏ་ལ་ལའི་གཟུངས་ཀྱི་ཁྱད་པར་གྱི་ཡོན་ཏན་ཡོངས་སུ་བརྗོད་པ་བཤད་པ་ན་ལྷ་དང་མིའི་སྐྱེ་རྒུ་ལས་སེམས་ཅན་དཔག་ཏུ་མེད་པས་གཟུངས་ཐོབ་པར་གྱུར་ཏོ། །དཀོན་མཆོག་ཏ་ལ་ལའི་
[048-487b4] གཟུངས་ཀྱི་ཁྱད་པར་གྱི་ཡོན་ཏན་ཡོངས་སུ་བརྗོད་པའི་ལེའུ།།།།དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་
[048-487b5] པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། ཆོས་ཀྱི་རྣམ་གྲངས་
[048-487b6] འདི་ནི་ཟབ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་དེ་བཞིན་ཏེ། གཟུགས་ཟབ་པའི་ཕྱིར་ཟབ་བོ། ཚོར་བ་དང་འདུ་ཤེས་དང། འདུ་བྱེད་དང། རྣམ་པར་
[048-487b7] ཤེས་པ་ཟབ་པའི་ཕྱིར་ཟབ་བོ། །སྟོང་པ་ཉིད་ཟབ་པའི་ཕྱིར་ཟབ་བོ། །ནམ་མཁའ་ཟབ་པའི་ཕྱིར་ཟབ་བོ། །ཀུན་དགའ་བོས་གསོལ་པ། བཅོམ་ལྡན་འདས། བདག་གིས་ཆོས་ཀྱི་ཕུང་པོ་བརྒྱད་ཁྲི་


[048-488a0] [488A] 
[048-488a1] ༄༅། །བཞི་སྟོང་དེ་བཞིན་གཤེགས་པ་ལས་མངོན་དུ་ཐོས་ན་ཆོས་ཀྱི་རྣམ་གྲངས་འདི་ལྟ་བུ་ནི་ནམ་ཡང་མ་ཐོས་སོ། །བཅོམ་ལྡན་འདས་ཀྱིས་བཀའ་སྩལ་པ། ཆོས་
[048-488a2] ཀྱི་རྣམ་གྲངས་འདི་ནི་ཤིན་ཏུ་ཐོས་པར་བྱ་དཀའ་བ་ཡིན་ནོ། །ཀུན་དགའ་བོས་གསོལ་པ། སླད་མའི་ཚེ་སླད་མའི་དུས་ལྔ་བརྒྱ་ཐ་མ་ལ་དམ་པའི་ཆོས་ནུབ་པའི་དུས་ཀྱི་ཚེ་སེམས་ཅན་
[048-488a3] མང་པོ་དག་སངས་རྒྱས་ཀྱི་མཛད་པ་བགྱིད་པར་འགྱུར་བར་བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བྱིན་གྱིས་བརླབ་ཏུ་གསོལ་བཅོམ་ལྡན་འདས་ཀྱིས་བཀའ་སྩལ་པ། ཀུན་
[048-488a4] དགའ་བོ། ངས་ཆོས་ཀྱི་རྣམ་གྲངས་འདི་བྱིན་གྱིས་བརླབས་ཟིན་ཏེ་དེ་བཞིན་གཤེགས་པ་ཤཱཀྱ་ཐུབ་པ་ངས་ཆོས་སྨྲ་བ་དེ་དག་ཀྱང་བྱིན་གྱིས་བརླབས་སོ། །ཀུན་དགའ་བོ། གང་ལ་ལ་
[048-488a5] ཞིག་ཆོས་ཀྱི་རྣམ་གྲངས་འདི་ཡི་གེར་འབྲི་བ་དེ་ནི་མིག་ན་བར་མི་འགྱུར། ལྕེ་ན་བར་མི་འགྱུར། སྣ་ན་བར་མི་འགྱུར། སོ་ན་བར་མི་འགྱུར། ལག་པ་དང་རྐང་པ་ན་བར་མི་འགྱུར། ཀླད་པ་
[048-488a6] ན་བར་མི་འགྱུར། རྣ་བ་ན་བར་མི་འགྱུར། ལུས་དམན་པར་མི་འགྱུར་ལུས་དྲི་མི་ཞིམ་པར་མི་འགྱུར། ཕ་རོལ་གྱི་གནོད་པས་འཆི་བའི་དུས་བྱེད་པར་མི་འགྱུར་རོ། །དེ་ལ་མི་དང་མི་མ་
[048-488a7] ཡིན་པ་ཐམས་ཅད་སྲུང་བར་འགྱུར་རོ། །འདི་ནས་ཤི་འཕོས་ནས་ཀྱང་དེ་སྤྲོས་པ་ཐམས་ཅད་ཡོངས་སུ་སྤངས་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ།།


[048-488b0] [488B] 
[048-488b1] བཅོམ་ལྡན་འདས་ཆོས་བཤད་པའི་ཚེ་བདུད་བར་ཆད་མི་བགྱིད་པའི་རྒྱུ་གང་ལགས། རྐྱེན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་
[048-488b2] བདུད་ཐམས་ཅད་ཆོས་ཀྱི་རྣམ་གྲངས་འདི་ལ་བར་ཆད་བྱེད་མི་ནུས་ཏེ། ཀུན་དགའ་བོ། གང་གི་ཚེ་བདུད་སྡིག་ཅན་འདི་སྙམ་དུ་བདག་དཀོན་མཆོག་ཏ་ལ་ལའི་གཟུངས་འཆད་པ་ལ་བར་ཆད་བྱེད་དུ་
[048-488b3] འགྲོའོ་སྙམ་པའི་སེམས་བསྐྱེད་པ་དེའི་ཚེ་བདུད་སྡིག་ཅན་གྱིས་རང་གི་ཁྱིམ་ཀུན་ཏུ་འབར་བར་མཐོང་སྟེ། ཀུན་དགའ་བོ། ཆོས་ཀྱི་རྣམ་གྲངས་འདི་དེ་ལྟར་ཟབ་བོ། །ཀུན་དགའ་བོ། ས་ཕྱོགས་
[048-488b4] གང་ན་ཆོས་ཀྱི་རྣམ་གྲངས་འདི་སྤྱོད་པའི་ས་ཕྱོགས་དེ་མཆོད་རྟེན་དུ་འགྱུར། ཕྱག་བྱ་བའི་འོས་སུ་ཡང་འགྱུར་རོ། །ཀུན་དགའ་བོས་གསོལ་པ། གལ་ཏེ་དེ་བཞིན་གཤེགས་པས་ཕྱོགས་གང་
[048-488b5] ན་བཞུགས་པའི་ས་ཕྱོགས་དེ་ཉིད་ན་ཆོས་ཀྱི་རྣམ་གྲངས་འདི་ཡང་གནས་པར་གྱུར་ལ། བདག་དེ་བཞིན་གཤེགས་པ་ལ་བལྟ་བའི་སླད་དུ་མཆིས་ཤིང་མཆིས་ནས་ཀྱང་སྔར་དེ་བཞིན་གཤེགས་
[048-488b6] པ་ལ་ཕྱག་བགྱིས་ནས་ཆོས་ཀྱི་རྣམ་གྲངས་འདི་ལ་ཕྱག་བགྱིས་ན་ནོངས་པ་ཅི་མཆིས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། གང་ཚེ་ཁྱོད་ཀྱིས་ཆོས་ཀྱི་རྣམ་གྲངས་འདི་ལྟ་
[048-488b7] བུ་བཀོལ་ཏེ་ང་ལ་ཕྱག་འཚལ་བ་དེའི་ཚེ་ཁྱོད་ཉེས་པ་དང་བཅས་པར་འགྱུར་རོ། །ཀུན་དགའ་བོ། གཞན་ཡང་ང་ལྷ་དང་བཅས་པའི་འཇིག་རྟེན་གྱི་ཐུ་བོ་དང། གཙོ་བོ་དང། མཆོག་དང། དམ་པ་


[048-489a0] [489A] 
[048-489a1] ༄༅། །ཡིན་མོད་ཀྱི། ཀུན་དགའ་བོ། ངས་སྔར་ཆོས་ཀྱི་རྣམ་གྲངས་འདི་ཐོས་ནས་ཕྱིས་བྱང་ཆུབ་མངོན་པར་རྫོགས་པར་སངས་རྒྱས་སོ། །ཀུན་དགའ་བོས་གསོལ་པ་
[048-489a2] བཅོམ་ལྡན་འདས། དེ་བཞིན་གཤེགས་པས་གང་ལས་ཏིང་ངེ་འཛིན་རིན་པོ་ཆེ་དཀོན་མཆོག་ཏ་ལ་ལ་བསྟན་པ་འདི་གསན་པ། དེ་བཞིན་གཤེགས་པའི་གོང་ན་སུ་མཆིས། བཅོམ་
[048-489a3] ལྡན་འདས་ཀྱིས་བཀའ་སྩལ་པ། ཀུན་དགའ་བོ། མིའི་འཇིག་རྟེན་དང་ལྷའི་འཇིག་རྟེན་དང། དྲི་ཟའི་འཇིག་རྟེན་ན་ངའི་གོང་ན་སུ་ཡང་མེད་དེ། འོན་ཀྱང་བྱང་ཆུབ་སེམས་དཔའི་སྤྱད་
[048-489a4] པ་སྤྱོད་པ་ན་ངས་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་ཐོགས་པ་མེད་པ་བརྩེགས་པའི་སྙིང་པོ་གསེར་བཟང་པོ་བསམ་གྱིས་མི་ཁྱབ་པའི་འོད་ཟེར་དུ་མའི་ལྟེ་བ་རྒྱས་པ་ལས་
[048-489a5] མངོན་དུ་ཐོས་ཏེ། ཀུན་དགའ་བོ། བྱ་དཀའ་བ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་དུ་མ་མྱོང་ནས་ངས་ཆོས་ཀྱི་རྣམ་གྲངས་འདི་ཐོས་ཏེ། དེའི་ཚེ་དེ་བཞིན་གཤེགས་པ་དེས་ང་ལུང་བསྟན་ཏོ།།
[048-489a6] ཀུན་དགའ་བོ། དེ་ལྟ་བས་ན། ཁྱོད་ཀྱིས་སྔར་ཆོས་ཀྱི་རྣམ་གྲངས་འདི་ལ་ཕྱག་གྱིས་ལ། ཕྱིས་ང་ལ་ཕྱག་འཚལ་ཅིག་དེ་ནས་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་
[048-489a7] ཐམས་ཅད་ཀྱིས་མགྲིན་གཅིག་ཏུ་ཚིག་འདི་སྐད་ཅེས་སྨྲས་སོ། །ཨ་ལ་ལ་ཆོས། ཨ་ལ་ལ་ཆོས། ཆོས་རྣམས་ཀྱི་རྣམ་པར་འཕྲུལ་པ་ཨ་ལ་ལའོ། །སེམས་ཅན་གང་དག་ཆོས་ཀྱི་རྣམ་


[048-489b0] [489B] 
[048-489b1] ཡིན་ན། གང་དག་འཛིན་པ་དང། ཀློག་པ་དང། ཀུན་ཆུབ་པར་བྱེད་པ་དང། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་པ་ལྟ་
[048-489b2] སྨོས་ཀྱང་ཅི་དགོས་ཏེ། དེ་དག་ནི་དེ་བཞིན་གཤེགས་པ་ཞེས་བརྗོད་པར་བྱའོ། །དེ་ནས་བཅོམ་ལྡན་འདས་ཀྱིས་བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དེ་དག་ལ་ཀྱེ་གྲོགས་པོ་དག་
[048-489b3] ཁྱེད་ཀྱིས་ཚིག་འདི་ལེགས་པར་སྨྲས་པ་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ཀྱིས་ཞལ་ནས་ལྗགས་ཀྱི་དབང་པོ་ཕྱུང་སྟེ་སྟོང་གསུམ་གྱི་སྟོང་ཆེན་པོའི་
[048-489b4] འཇིག་རྟེན་གྱི་ཁམས་ལྗགས་ཀྱི་དབང་པོས་སྣང་བར་བྱས་ནས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་ཏོ་།སེམས་ཅན་གང་དག་ཆོས་ཀྱི་རྣམ་གྲངས་འདི་མ་
[048-489b5] ཐོས་པ་དེ་དག་ནི་ཇི་ལྟར་མི་དམུས་ལོང་གིས་ཉི་མའི་སྣང་བ་མི་མཐོང་བ་དང། ཇི་ལྟར་ཚོང་པ་ཐབས་མི་ཤེས་པ་དང། ཇི་ལྟར་མི་དབུལ་པོ་གཞན་གྱི་ངོར་ལྟ་བ་དང་འདྲ་སྟེ། དེ་དག་གི་དོན་དུ་
[048-489b6] ངས་དཔེ་འདི་དག་བྱས་ན། ཅི་ནས་སེམས་ཅན་རྣམས་ཆོས་རིན་པོ་ཆེའི་ཕུང་པོ་འདི་འདྲ་བ་ལས་རིང་དུ་མི་འགྱུར་བར་བྱ་བའི་ཕྱིར་ཆོས་རྣམ་གྲངས་འདིའི་ཆེད་དང། སེམས་ཅན་ཐམས་ཅད་
[048-489b7] ཀྱི་དོན་དུ་ང་ཁྱོད་ལ་གསོལ་བ་འདེབས་ན། རིགས་ཀྱི་བུ། ཁྱོད་སྤྲོའམ། དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་


[048-490a0] [490A] 
[048-490a1] ༄༅། །པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་ངུ་ཞིང་བྱང་ཆུབ་སེམས་དཔའ་ཀུན་ཏུ་བཟང་པོ་རང་གི་ཆོས་ཀྱི་
[048-490a2] སྟན་ལས་ལངས་མ་ཐག་ཏུ་དེ་ནས་དེའི་མདོ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས་སོ། །འགུལ། རབ་ཏུ་
[048-490a3] འགུལ༑ ཀུན་ཏུ་རབ་ཏུ་འགུལ་ཏོ། །ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག་གོ་འུར་འུར། རབ་ཏུ་འུར་འུར། ཀུན་ཏུ་རབ་ཏུ་འུར་འུར་རོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་
[048-490a4] ཆེམ་མོ༑ ༑འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས་སོ་།འཇིག་རྟེན་དུ་སྣང་བ་ཆེན་པོ་ཡང་བྱུང་བར་གྱུར་ཏོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་སོར་མོ་བཅུ་
[048-490a5] ཐལ་མོ་སྦྱར་ཏེ་དུ་ཞིང་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། བདག་སྤྲོ་ལགས་སོ། །བདེ་བར་གཤེགས་པ། བདག་སྤྲོ་ལགས་སོ། །བཅོམ་ལྡན་འདས། ཁྱོད་
[048-490a6] ནི་ཐམས་ཅད་མཁྱེན་པ། སེམས་ཅན་ཐམས་ཅད་ལ་ཕན་པར་བཞེད་པ་ཐུགས་རྗེ་ཆེན་པོ་དང་ལྡན་པ་ལགས་ཀྱི་སྟེང་དུ་བདག་ནི་དེ་བཞིན་གཤེགས་པ་ལས་སྐྱེས་པ་ལགས་ན་
[048-490a7] ཅིའི་སླད་དུ་དེ་བཞིན་གཤེགས་པའི་བཀའ་ལྟར་མི་བགྱིད། བཅོམ་ལྡན་འདས། དེ་བཞིན་གཤེགས་པའི་བཀའ་ནི་བདུད་རྩིའི་བཀའ་ལགས་ན། བདག་དེ་བཞིན་གཤེགས་པའི་


[048-490b0] [490B] 
[048-490b1] བཅོམ་ལྡན་འདས། བདག་གིས་ནི་བྱས་པ་གཟོ་བར་བགྱི་བ་ལགས་ཀྱི་བྱས་པ་མི་གཟོ་བར་བགྱི་བ་མ་ལགས་སོ། །དེ་ནས་
[048-490b2] བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་ལེགས་སོ་ཞེས་བྱ་བ་བྱིན་ཏེ། ཀྱེ་རྒྱལ་བའི་སྲས། ལེགས་སོ། །ལེགས་སོ་།ཁྱོད་ནི་དེ་བཞིན་གཤེགས་པ་རྣམས་ཀྱི་སྲས་
[048-490b3] ཐུ་བོ་དང། གཙོ་བོ་དང། མཆོག་དང། དམ་པ་དང། ཕུལ་ཡིན་ཏེ་ཆོས་ཀྱི་རྣམ་གྲངས་འདི་ཁྱོད་ལ་ཡོངས་སུ་གཏད་དོ། །འདི་ནི་ངའི་སྟོན་པ་ཡིན་ཏེ། དེའི་ཕྱིར་ཁྱོད་ཀྱིས་བསྲུང་བར་བྱའོ། །དུས་
[048-490b4] དུས་སུ་བསྟི་སྟང་གྱིས་ཤིག་རིན་པོ་ཆེའི་སྔོན་དུ་ཆུག་ལ་ཕྲག་ལ་ཐོགས་ཤིག་ཕྱི་མའི་ཚེ་ཕྱི་མའི་དུས་ན་དགེ་སློང་སྡིག་པ་ཅན་དེ་དག་ལ་ཡིད་མ་རྟོན་ཅིག་རིགས་ཀྱི་བུ། འདི་ནི་ཁྱོད་ལ་རྗེས་
[048-490b5] སུ་བསྟན་པའོ། །བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ་བཅོམ་ལྡན་འདས། རབ་ཏུ་བྱུང་བ་ཅི་འདྲ་བ་དེ་དག་འབྱུང་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རིགས་
[048-490b6] ཀྱི་བུ༑ ཁ་རོག་དེ་སྐད་མ་འདྲི་ཞིག་བྱང་ཆུབ་སེམས་དཔའ་ཀུན་ཏུ་བཟང་པོས་གསོལ་པ། སེམས་ཅན་མང་པོ་ལ་སྨན་པར་བགྱིད་པར་འགྱུར་ལགས་ན། བཅོམ་ལྡན་འདས་ཀྱིས་བཤད་དུ་
[048-490b7] གསོལ༑ བདེ་བར་གཤེགས་པས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཀུན་ཏུ་བཟང་པོ་བཤད་ཀྱི་ཉེན་ཅིག་འཁོར་རྒྱ་མཚོ་ལྟ་བུ་འདི་ལྟ་བུ་དང། འཇམ་དཔལ་


[048-491a0] [491A] 
[048-491a1] ༄༅། །དང། སྤྱན་རས་གཟིགས་དབང་ཕྱུག་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་དཔག་ཏུ་མེད་པ་ཐམས་ཅད་ཡིད་ལ་བྱེད་པ་གཞན་
[048-491a2] ཐོང་ལ༑ ཕྱི་མའི་ཚེ་ཕྱི་མའི་དུས་ན་རབ་ཏུ་བྱུང་བ་ཅི་འདྲ་བ་དག་འབྱུང་བར་འགྱུར་བ་དེ་དག་ཉོན་ཅིག་དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་འདི་སྐད་
[048-491a3] ཅེས་བཀའ་སྩལ་ཏོ། །ཀུན་ཏུ་བཟང་པོ། རབ་ཏུ་བྱུང་བ་དམ་པའི་ཆོས་སུན་འབྱིན་པ། ཁྱིམ་ལ་ཆགས་པ། རྙེད་པ་ལ་ཆགས་པ། གཙུག་ལག་ཁང་ལ་ཆགས་པ། གནས་ལ་ཆགས་པ་
[048-491a4] ལྷུང་བཟེད་དང་ཆོས་གོས་ལ་ཆགས་པ། ཁྱིམ་སུན་པར་བྱེད་པ། སྡིག་པའི་ཆོས་ཀུན་ཏུ་སྤྱོད་པ་དེ་དག་འབྱུང་སྟེ། ཀུན་ཏུ་བཟང་པོ། མི་གཏི་མུག་པ་དེ་ལྟ་བུ་དག་གི་དོན་དུ་ངས་མདོ་འདི་
[048-491a5] ཡོངས་སུ་གཏད་ཀྱི། མདོ་འདི་ནུབ་པར་གྱུར་ཏ་རེ། དེ་ནས་ཕྱོགས་བཅུ་ནས་ལྷ་དང། ཀླུ་དང། གནོད་སྦྱིན་དང། དྲི་ཟ་ཐམས་ཅད་ལྷགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་
[048-491a6] ཏོ༑ ༑བཅོམ་ལྡན་འདས། བདག་ཅག་ཀྱང་ཐམས་ཅད་འདུས་ཤིང་ཚོགས་ཏེ་ཇི་སྲིད་འཚོའི་བར་དང། དམ་པའི་ཆོས་ཇི་སྲིད་གནས་ཀྱི་བར་དུ་ཆོས་ཀྱི་རྣམ་གྲངས་འདི་ཡོངས་སུ་བསྐྱང་བར་
[048-491a7] བགྱིའོ༑ ༑ཆོས་སྨྲ་བའི་དགེ་སློང་དེ་ལ་ཡང་ཡོངས་སུ་བསྐྱང་བར་བགྱིའོ། །བསྟི་སྟང་དུ་བགྱིའོ། །བཙུན་པར་བགྱིའོ། །རིམ་གྲོ་བགྱིའོ། །མཆོད་པ་བགྱིའོ། །བརྗོད་པར་བགྱིའོ། །གསོལ་བ་


[048-491b0] [491B] 
[048-491b1] ༑དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་སོགས་པ་བྱང་ཆུབ་སེམས་དཔའ་བྱེ་བ་ཕྲག་དགུ་བཅུ་རྩ་གཉིས་པོ་དེ་དག་ལ་ཡང་དག་པར་སྐུལ་བའི་
[048-491b2] ཚིགས་སུ་བཅད་པ་འདི་དག་གསུངས་སོ། །ཡོན་ཏན་ཕ་རོལ་ཏུ་ཕྱིན་པ་དེ་དག་གི་ཡོན་ཏན་ཀུན་བཤད་ཐམས་ཅད་ང་ལ་ཉོན། །ང་རྒྱལ་རྒྱགས་དང་བག་མེད་སྤང་བྱོས་ལ། །དགའ་ཞིང་མགུ་བའི་
[048-491b3] ཡིད་ཀྱིས་མཉན་པར་གྱིས། །མ་ག་དྷ་འདིར་ཤིང་དབང་བྱང་ཆུབ་དྲུང། །རང་བྱུང་མི་ཡི་སེངྒེ་བཞུགས་ཞེས་གྲགས། །ཏིང་འཛིན་རྣམ་པར་ཐར་པ་མཆོག་ལ་གནས། །ཤིང་རྒྱལ་ཆེན་པོ་དེ་ཡི་དྲུང་ན་
[048-491b4] བཞུགས། །ཕྱོགས་བཅུ་ཞིང་རྡུལ་སྙེད་དང་དེ་ཐབས་ཅིག་སྐྱེས་བུ་དམ་པ་རྣམས་ཀྱིས་དཔའ་བོ་བསྐོར། །སངས་རྒྱས་ཕལ་ཆེན་ཞེས་བྱའོ་ཏིང་ངེ་འཛིན། །ཏིང་འཛིན་དེ་ལ་མི་ཡི་དབང་པོ་གནས། །
[048-491b5] མི་དབང་དེ་ནི་སྙོམས་པར་ཞུགས་རྟོགས་ནས། །འཇམ་དཔལ་གཞོན་ནུ་ཤར་གྱི་ཕྱོགས་ལོགས་ནས། །སངས་རྒྱས་ཞིང་བཅུའི་རྡུལ་སྙེད་ལྷན་ཅིག་ཏུ། །སྐྱེས་བུ་དམ་པ་རྣམས་དང་རྒྱལ་དྲུང་
[048-491b6] འོངས༑ ༑དེ་བཞིན་སྦྱར་ཏེ་ཕྱོགས་བཅུའི་ཞིང་ཀུན་ནས། །སངས་རྒྱས་སྲས་པོ་དཔལ་ཞེས་བྱ་བ་ཀུན། །ཕྱོགས་བཅུའི་ཞིང་རྡུལ་སྙེད་དང་ལྷན་ཅིག་ཏུ། །སྐྱེས་བུ་དམ་པ་རྣམས་དང་ལྷགས་པར་གྱུར་
[048-491b7] དེར་འདུས་གྱུར་ནས་འཇིག་རྟེན་ཕན་འདོད་པ། །འཇམ་དཔལ་གྲགས་པ་མཐའ་ཡས་ལྡན་རྣམས་ལ། །སེམས་ཅན་དམ་པ་བཟང་པོའི་དཔལ་གྱིས་དྲིས། །སངས་རྒྱས་སྲས་ཀྱི་སྤྱོད་གང་ཡོན་ཏན་ཅི་


[048-492a0] [492A] 
[048-492a1] ༄༅། །དེ་ནས་སེམས་དཔའ་འཇམ་དཔལ་ཞེས་བྱ་བ། །རློག་པ་མེད་པས་བྱང་ཆུབ་ཡོན་ཏན་དང། །བདེན་ཡངས་ཡོན་ཏན་ལྡན་གྱི་སྤྱོད་ཡུལ་གཙང། །སེམས་ཅན་དམ་
[048-492a2] པ་བཟང་པོའི་དཔལ་ལ་དྲིས། །སངས་རྒྱས་སྲས་པོ་རྣམས་ཀྱི་སྤྱོད་ཡུལ་གཙང། །རྒྱལ་བས་བསྟེན་པ་བདག་གིས་འདིར་སྨྲས་ཀྱི། །ཁྱོད་ཀྱང་སངས་རྒྱས་སྲས་ཀྱི་ཡོན་ཏན་དང། །སྤྱོད་པ་
[048-492a3] གང་དག་ཡིན་པ་བརྗོད་པར་གྱིས། །བཟང་པོའི་དཔལ་གྱིས་སྨྲས་པ་རྒྱལ་སྲས་ཉོན། །ཡོན་ཏན་མཐའ་ཡས་ལྡན་དེའི་ཡོན་ཏན་ལས། །དཔེ་ཚུལ་ཅུང་ཟད་ཙམ་ཞིག་བརྗོད་པར་བྱ། །རྒྱ་
[048-492a4] མཚོའི་ཐིགས་པ་བཞིན་དུ་ཤིན་ཏུ་ཆུང། །བྱང་ཆུབ་གཞིར་གྱུར་བ་ཡི་རང་བྱུང་སེམས། །ཐོག་མ་ཉིད་དུ་བསྐྱེད་པ་གང་ཡིན་པ། །དེ་ཡི་ཡོན་ཏན་བསྔགས་པ་མཐའ་ཡས་ཏེ། །མཚུངས་
[048-492a5] མེད་ཀྱིས་ཀྱང་ཡོངས་སུ་བརྗོད་མི་སྤྱོད། །ཕ་རོལ་ཕྱིན་དང་ས་ཡི་ཡོན་ཏན་རྣམས། །བསྐལ་པ་མང་པོར་སྤྱད་པ་ཅི་སྨོས་ཏེ། །ཕྱོགས་བཅུའི་རྒྱལ་བ་ཀུན་གྱིས་དེ་དག་གི་ཡོན་ཏན་ཆུ་བོ་
[048-492a6] ཟད་པར་མཛད་མི་སྤྱོད། །ཡོན་ཏན་མཐའ་ཡས་རྣམས་ཀྱི་ཡོན་ཏན་ལས་།དཔེ་ཚུལ་ཅུང་ཟད་ཙམ་ཞིག་བརྗོད་བྱ་སྟེ། །མཁའ་ལ་བྱ་རྗེས་འདྲ་བར་ཆུང་བ་དང། །ས་ཆེན་རྣམས་ལས་
[048-492a7] རྡུལ་ཕྲན་གཅིག་དང་མཚུངས། །བྱང་ཆུབ་ཡོན་ཏན་གནས་ཀྱི་སེམས་སྐྱེ་བ། །རྒྱུ་མེད་མ་ཡིན་གྱི་ན་མ་ཡིན་གྱི། །རྒྱལ་དང་རྒྱལ་བའི་ཆོས་དང་དགེ་འདུན་ལ། །དད་དང་དང་བ་བསྐྱེད་ནས་


[048-492b0] [492B] 
[048-492b1] །དེ་ནི་འདོད་དང་ལོངས་སྤྱོད་རྒྱལ་སྲིད་དང། །བདག་ལ་བདེ་དང་སྙན་དང་གྲགས་ཕྱིར་མིན། །འགྲོ་བའི་སྡུག་བསྔལ་མ་ལུས་ཞི་བྱའི་ཕྱིར། །འཇིག་རྟེན་ཕན་པ་བྱེད་པའི་སེམས་
[048-492b2] སྐྱེའོ༑ ༑རྟག་ཏུ་སེམས་ཅན་ཕན་པ་བྱ་ཕྱིར་དང། །ཞིང་རྣམས་སྦྱང་དང་སངས་རྒྱས་མཆོད་པ་དང། །ཆོས་ཡོངས་གཟུང་དང་སངས་རྒྱས་བྱང་ཆུབ་དང། །ཡེ་ཤེས་རྣམ་པར་སྦྱང་ཕྱིར་སེམས་
[048-492b3] དེ་སྐྱེ༑ ༑རྒྱལ་བ་ཀུན་དང་ཆོས་དང་དེ་བཞིན་དུ། །འཕགས་པའི་ཚོགས་ལ་རྟག་ཏུ་དད་པ་དང། །དང་ཞིང་མོས་དང་གུས་པ་རབ་བསྐྱེད་ནས། །བླ་མ་གུས་པར་མཆོད་ཕྱིར་སེམས་དེ་སྐྱེ། །རྒྱལ་དང་
[048-492b4] རྒྱལ་བའི་ཆོས་ལ་དད་གྱུར་ཅིང། །སངས་རྒྱས་སྲས་ཀྱི་སྤྱོད་ལ་དད་བྱེད་ལ། །བྱང་ཆུབ་བླ་ན་མེད་ལ་དད་གྱུར་ནས། །སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། །དད་པའི་སྟོབས་ཀྱིས་མི་བདག་
[048-492b5] གྱུར་པ་རྣམས། །བསམ་ཡས་རྒྱ་ཆེན་མཆོད་པས་མཆོད་བྱས་ཤིང་།ཆོས་དང་དེ་བཞིན་མི་ཕྱེད་དགེ་འདུན་ལ། །བསམ་ཡས་མཆོད་པས་མཆོད་ནས་སེམས་སྐྱེའོ། །དད་པ་སྔོན་འདྲེན་མ་
[048-492b6] ལྟར་སྐྱེད་པ་སྟེ། །ཡོན་ཏན་ཐམས་ཅད་སྲུང་ཞིང་འཕེལ་བར་བྱེད་།དོགས་པ་སེལ་ཅིང་ཆུ་བོ་རྣམས་ལས་སྒྲོལ། །དད་པ་བདེ་བའི་གྲོང་ཁྱེར་མཚོན་པ་ཡིན། །དད་པ་རྙོག་པ་མེད་ཅིང་སེམས་
[048-492b7] དང་བྱེད། །ང་རྒྱལ་སྤང་ཞིང་གུས་པའི་རྩ་བ་ཡིན། །དད་པ་གཏེར་དང་ནོར་དང་རྐང་པའི་མཆོག་ལག་པ་བཞིན་དུ་དགེ་སྡུད་རྩ་བ་ཡིན། །དད་པ་ཡོངས་སུ་གཏོང་ལ་དགའ་བར་བྱེད། །དད་པ་


[048-493a0] [493A] 
[048-493a1] ༄༅། །རྒྱལ་བའི་ཆོས་ལ་རབ་དགའ་སྐྱེད། །དད་པ་ཡོན་ཏན་ཡེ་ཤེས་ཁྱད་པར་བྱེད། །སངས་རྒྱས་གོ་འཕང་སྟོན་ཅིང་ཐོབ་པར་བྱེད། །དབང་པོ་རྣོ་ཞིང་རབ་ཏུ་གསལ་བར་
[048-493a2] བྱེད༑ ༑དད་པའི་སྟོབས་ལ་གཞན་གྱིས་མི་རྫི་ཞིང། །ཉོན་མོངས་རྣམ་པར་སེལ་བའི་གཞི་རྟེན་ཡིན། །དད་པ་རང་བྱུང་ཡོན་ཏན་རྣམས་ཀྱང་ཚོལ། །དད་པ་ཆགས་པའི་སྒོ་ལ་ཆགས་
[048-493a3] པ་མེད༑ ༑མི་དལ་སྤངས་ཤིང་དལ་བའི་མཆོག་ཅིག་ཡིན། །དད་པ་བདུད་ཀྱི་ལམ་ལས་འདའ་བྱེད་ཅིང། །ཐར་པའི་ལམ་མཆོག་སྟོན་པར་བྱེད་པ་ཡིན། །ཡོན་ཏན་ཞིང་གི་ས་བོན་མ་རུལ་
[048-493a4] པ༑ ༑དད་པ་བྱང་ཆུབ་ཞིང་ནི་རྣམ་པར་སྐྱེད། །ཡེ་ཤེས་ཁྱད་པར་ཡོན་ཏན་འཕེལ་བར་བྱེད། །དད་པ་རྒྱལ་བ་ཐམས་ཅད་སྟོན་པ་ཡིན། །དད་པས་མོས་པའི་ཁྱད་པར་དགའ་རྣམས་ཀྱི། །དེ་
[048-493a5] ལ་སྤྱོད་པ་རིམ་གྱིས་བརྗོད་པར་བྱ། །འདི་འདྲའི་ཆོས་ནི་འཇིག་རྟེན་རབ་དཀོན་ཏེ། །རྒྱ་མཚོའི་ནང་ན་རིན་ཆེན་རྒྱལ་པོ་བཞིན། །གང་དག་རྟག་ཏུ་སངས་རྒྱས་དད་གུས་པ། །དེ་དག་ཚུལ་
[048-493a6] ཁྲིམས་བསླབ་པ་ཡོད་མི་འདོར། །གང་དག་ཚུལ་ཁྲིམས་བསླབ་པ་མི་འདོར་བ། །ཡོན་ཏན་ལྡན་དེ་ཡོན་ཏན་ལྡན་པས་བསྟོད། །ཚུལ་ཁྲིམས་བྱང་ཆུབ་སེམས་བསྟོད་བྱེད་པ་སྟེ། །སློབ་པའི་
[048-493a7] ས་ཡི་ཡོན་ཏན་རྣམས་ལ་སྦྱོར། །ཚུལ་ཁྲིམས་བསླབ་པ་འདོར་བར་མི་བྱེད་པ། །དེ་དག་རྒྱལ་བས་བསྔགས་པའི་འོས་སུ་འགྱུར། །གང་དག་རྟག་ཏུ་སངས་རྒྱས་དད་གུས་པ། །དེ་དག་རྒྱལ་ལ་


[048-493b0] [493B] 
[048-493b1] །གང་དག་རྒྱལ་ལ་མཆོད་པ་ཆེ་བྱེད་པ། །དེ་དག་སངས་རྒྱས་དད་པ་བསམ་མི་ཁྱབ། །གང་དག་རྟག་ཏུ་ཆོས་ལ་དད་གུས་པ། །དེ་དག་རྒྱལ་བའི་ཆོས་ཉན་ངོམས་པ་མེད་
[048-493b2] གང་དག་རྒྱལ་བའི་ཆོས་ཉན་མི་ངོམས་པ། །དེ་དག་ཆོས་ལ་མོས་པ་བསམ་མི་ཁྱབ། །གང་དག་རྟག་ཏུ་དགེ་འདུན་དད་གུས་པ། །དེ་དག་མི་ལྡོག་དགེ་འདུན་དད་པ་ཡིན། །གང་དག་མི་ལྡོག་དགེ་
[048-493b3] འདུན་རབ་དད་པ། །དེ་དག་དད་པའི་སྟོབས་ཀྱིས་མི་ལྡོག་འགྱུར། །གང་དག་དད་པའི་སྟོབས་ཀྱིས་མི་ལྡོག་པའི། །དེ་དག་དབང་པོ་རྣོ་ཞིང་རབ་ཏུ་གསལ། །གང་དག་དབང་པོ་རྣོ་ཞིང་རབ་གསལ་
[048-493b4] བ༑ ༑དེ་དག་སྡིག་པའི་གྲོགས་པོ་རྣམ་པར་སྤངས། །གང་དག་སྡིག་པའི་གྲོགས་པོ་རྣམ་སྤངས་བ། །དེ་དག་ཆོས་ལྡན་གྲོགས་ཀྱིས་ཡོངས་སུ་བཟུང། །གང་དག་ཆོས་ལྡན་གྲོགས་ཀྱིས་ཡོངས་
[048-493b5] བཟུང་བ། །དེ་དག་དགེ་བ་རྒྱ་ཆེན་གསོག་པར་བྱེད། །གང་དག་དགེ་བ་རྒྱ་ཆེན་གསོག་བྱེད་པ། །བདག་ཉིད་ཆེན་པོ་དེ་དག་རྒྱུ་སྟོབས་ལྡན། །བདག་ཉིད་ཆེན་པོ་རྒྱུ་སྟོབས་གང་ལྡན་པ། །དེ་དག་མོས་
[048-493b6] པའི་ཁྱད་པར་རྒྱ་ཆེན་འགྱུར། །གང་དག་མོས་པའི་ཁྱད་པར་རྒྱ་ཆེ་བ། །དེ་དག་རྒྱལ་བ་ཀུན་གྱིས་རྟག་བྱིན་བརླབས། །གང་དག་རྒྱལ་བ་ཀུན་གྱིས་བྱིན་བརླབས་པ། །དེ་དག་བྱང་ཆུབ་དོན་དུ་སེམས་
[048-493b7] ཀྱང་སྐྱེ༑ ༑གང་དག་བྱང་ཆུབ་དོན་དུ་སེམས་སྐྱེ་བ། །དེ་དག་དྲང་སྲོང་ཆེན་པོའི་ཡོན་ཏན་བརྩོན། །དྲང་སྲོང་ཆེན་པོའི་ཡོན་ཏན་གང་བརྩོན་པ། །དེ་དག་རིགས་མཐོ་སངས་རྒྱས་རིགས་སྐྱེས་པ་


[048-494a0] [494A] 
[048-494a1] ༄༅། །གང་དག་རིགས་མཐོ་སངས་རྒྱས་རིགས་སྐྱེས་པ། །དེ་དག་མཉམ་ཞིང་སྦྱོར་དང་མི་སྦྱོར་སྤངས། །མཉམ་ཞིང་སྦྱོར་དང་མི་སྦྱོར་གང་སྤངས་པ། །དེ་དག་དད་དང་བསམ་
[048-494a2] པ་རྣམ་པར་དག་གང་དག་དད་དང་བསམ་པ་རྣམ་དག་པ། །དེ་དག་ལྷག་པའི་བསམ་པ་དམ་པ་མཆོག་གང་དག་ལྷག་བསམ་དམ་པ་མཆོག་ལྡན་པ། །དེ་དག་རྟག་ཏུ་ཕ་རོལ་ཕྱིན་པ་
[048-494a3] སྤྱོད༑ ༑གང་དག་རྟག་ཏུ་ཕ་རོལ་ཕྱིན་སྤྱོད་པ། །དེ་དག་ཐེག་པ་ཆེན་པོ་འདི་ལ་ཞུགས། །གང་དག་ཐེག་པ་ཆེན་པོ་འདིར་ཞུགས་པ་།དེ་དག་སངས་རྒྱས་རྣམས་ལ་སྒྲུབ་པས་མཆོད། །གང་དག་
[048-494a4] སྒྲུབ་པས་སངས་རྒྱས་མཆོད་བྱེད་པ། །དེ་དག་སངས་རྒྱས་རྗེས་སུ་དྲན་མི་ཕྱེད། །གང་དག་སངས་རྒྱས་རྗེས་དྲན་མི་ཕྱེད་པ། །དེ་དག་རྟག་ཏུ་སངས་རྒྱས་བསམ་ཡས་མཐོང། །གང་དག་
[048-494a5] སངས་རྒྱས་བསམ་ཡས་རྟག་མཐོང་བ། །དེ་ལ་ནམ་ཡང་སངས་རྒྱས་མི་བཞུགས་མིན། །གང་དག་ནམ་ཡང་སངས་རྒྱས་མི་བཞུགས་མིན། །དེ་དག་བར་སྐབས་ཆོས་ལས་ཉམས་མི་འགྱུར།།
[048-494a6] གང་དག་བར་སྐབས་ཆོས་ལས་མི་ཉམས་པ། །དེ་དག་སྤོབས་པ་སྒྲིབ་པ་མེད་པར་འགྱུར། །གང་དག་སྤོབས་པ་སྒྲིབ་པ་མེད་གྱུར་པ། །དེ་དག་ཆོས་རབ་སྟོན་པ་མཐའ་ཡས་འགྱུར། །གང་
[048-494a7] དག་ཆོས་རབ་སྟོན་པ་མཐའ་ཡས་པ། །དེ་དག་འགྲོ་ལ་བྱམས་ཤིང་ཕན་པར་འདོད། །གང་དག་འགྲོ་ལ་བྱམས་ཤིང་ཕན་འདོད་པ། །དེ་དག་སྙིང་རྗེ་ཆེན་པོའི་རྩ་བ་བརྟན། །གང་དག་སྙིང་རྗེ་


[048-494b0] [494B] 
[048-494b1] །དེ་དག་ཆོས་དགའ་དགའ་བའི་དབང་པོར་འགྱུར། །གང་དག་ཆོས་དགའ་དགའ་བའི་དབང་པོ་ཅན། །དེ་དག་འདུས་བྱས་སྐྱོན་གྱིས་ཡལ་བར་བོར། །གང་དག་འདུས་བྱས་སྐྱོན་
[048-494b2] གྱིས་ཡལ་བོར་བ། །དེ་དག་ང་རྒྱལ་རྒྱགས་མེད་བག་མེད་མིན། །གང་དག་ང་རྒྱལ་རྒྱགས་མེད་བག་མེད་མིན། །དེ་དག་རྟག་ཏུ་བདག་དང་གཞན་དོན་བརྩོན། །གང་དག་རྟག་ཏུ་བདག་གཞན་དོན་བརྩོན་
[048-494b3] པ༑ ༑དེ་དག་འཁོར་བར་ཡོངས་སུ་སྐྱོ་བ་མེད། །གང་དག་འཁོར་བར་ཡོངས་སུ་མི་སྐྱོ་བ། །དེ་དག་བརྟུན་པ་དམ་པ་མཆོག་དང་ལྡན་།གང་དག་བརྟུན་པ་དམ་པ་མཆོག་ལྡན་པ། །དེ་དག་མངོན་ཤེས་
[048-494b4] རྣམ་པར་དག་པ་སྐྱེས། །གང་དག་མངོན་ཤེས་རྣམ་པར་དག་སྐྱེས་པ། །དེ་དག་འགྲོ་བའི་སྤྱོད་པ་མང་པོ་རྟོགས། །གང་དག་འགྲོ་བའི་སྤྱོད་པ་མང་རྟོགས་པ། །དེ་དག་འགྲོ་བ་ཡོངས་སུ་སྨིན་བྱེད་
[048-494b5] མཁས༑ ༑འགྲོ་བ་ཡོངས་སུ་སྨིན་བྱེད་གང་མཁས་པ། །དེ་དག་འགྲོ་བ་སྡུད་ཤེས་ཆོ་ག་མཁས། །འགྲོ་བ་སྡུད་ཤེས་ཆོ་ག་སུ་མཁས་པ་།དེ་དག་བསྡུ་བའི་དངོས་པོ་བཞི་ལ་བརྩོན། །གང་དག་བསྡུ་བའི་
[048-494b6] དངོས་པོ་བཞིར་བརྩོན་པ། །དེ་དག་འགྲོ་བའི་དོན་ནི་མཐའ་ཡས་བྱེད། །གང་དག་འགྲོ་དོན་མཐའ་ཡས་བྱེད་གྱུར་པ། །དེ་དག་ཤེས་རབ་ཐབས་ལ་བརྟེན་པ་ཡིན། །གང་དག་ཤེས་རབ་ཐབས་ལ་བརྟེན་
[048-494b7] གྱུར་པ༑ ༑དཔའ་བོ་དེ་དག་བླ་མེད་ལམ་ལ་གནས། །དཔའ་བོ་གང་དག་བླ་མེད་ལམ་གནས་པ། །དེ་དག་བདུད་དཔུང་རྣམས་ཀྱིས་ཡོངས་མི་ཚུགས། །གང་དག་བདུད་དཔུང་རྣམས་ཀྱིས་མི་ཚུགས་པ། །


[048-495a0] [495A] 
[048-495a1] ༄༅། །དེ་དག་བདུད་ཀྱི་ལམ་ལས་རབ་ཏུ་འདས། །གང་དག་བདུད་ཀྱི་ལམ་ལས་རབ་འདས་པ། །དེ་དག་མི་ལྡོག་ས་ནི་རྗེས་སུ་ཐོབ། །གང་དག་མི་ལྡོག་ས་ནི་ཐོབ་གྱུར་པ། །དེ་
[048-495a2] དག་མི་སྐྱེ་བཟོད་པ་ཐོབ་པ་ཡིན། །གང་དག་མི་སྐྱེ་བཟོད་པ་ཐོབ་གྱུར་པ། །འཇིག་རྟེན་སྒྲོན་དེ་རྒྱལ་བས་ལུང་བསྟན་ཏོ། །འཇིག་རྟེན་སྒྲོན་གང་རྒྱལ་བས་ལུང་བསྟན་པ། །དེ་དག་རྒྱལ་བ་ཀུན་དང་
[048-495a3] མངོན་སུམ་གནས། །རྒྱལ་བ་ཀུན་དང་མངོན་དུ་སུ་གནས་པ། །དེ་དག་རྒྱལ་གསང་རྣམ་འཕྲུལ་ཆོ་ག་མཁས། །རྒྱས་གསང་རྣམ་འཕྲུལ་ཆོ་ག་སུ་མཁས་པ། །དེ་དག་རྒྱལ་བ་ཀུན་གྱིས་དགོངས་
[048-495a4] པ་ཡིན༑ ༑གང་དག་རྒྱལ་བ་ཀུན་གྱིས་དགོངས་གྱུར་པ། །དེ་དག་ཡོན་ཏན་ཀུན་གྱིས་ལེགས་པར་བརྒྱན། །གང་དག་ཡོན་ཏན་ཀུན་གྱིས་ལེགས་བརྒྱན་པ། །དེ་དག་བསོད་ནམས་དམ་པས་
[048-495a5] ལུས་ཀྱང་སྦྱངས། །བསོད་ནམས་མཆོག་གིས་གང་ལུས་རྣམས་སྦྱངས་པ། །དེ་དག་གསེར་གྱི་རི་བོ་འདྲ་བར་འབར། །གསེར་གྱི་རི་བོ་འདྲ་བར་སུ་འབར་བ། །དེ་དག་སུམ་ཅུ་རྩ་གཉིས་
[048-495a6] མཚན་རྣམས་རྫོགས། །གང་དག་སུམ་ཅུ་རྩ་གཉིས་མཚན་རྫོགས་པ་།དེ་དག་ལུས་རྣམས་དཔེ་བྱད་བཟང་པོས་སྤྲས། །གང་དག་ལུས་རྣམས་དཔེ་བྱད་བཟང་སྤྲས་པ། །དེ་དག་ལུས་ཀྱི་
[048-495a7] འོད་ནི་མཐའ་ཡས་སོ། །གང་དག་ལུས་ཀྱི་འོད་ནི་མཐའ་ཡས་པ། །དེ་དག་འོད་ཟེར་བཀོད་པ་བསམ་མི་ཁྱབ། །གང་དག་འོད་བཀོད་བསམ་གྱིས་མི་ཁྱབ་པ། །དེ་དག་འོད་ལས་པདྨ་རྣམས་ཀྱང་


[048-495b0] [495B] 
[048-495b1] །གང་དག་འོད་ལས་པདྨ་རྣམས་འབྱུང་བ། །དེ་དག་རྒྱལ་གཟུགས་པདྨའི་གདན་འཁོད་པར། །ཕྱོགས་བཅུའི་འཇིག་རྟེན་དག་ཏུ་སྟོན་བྱེད་ཅིང། །དོན་ཡོད་གནས་པ་སེམས་ཅན་འདུལ་
[048-495b2] བར་བྱེད། །གང་དག་རྒྱལ་གཟུགས་པདྨའི་གདན་འཁོད་པར། །ཕྱོགས་བཅུའི་འཇིག་རྟེན་དག་ཏུ་སྟོན་བྱེད་ཅིང། །དོན་ཡོད་གནས་པ་སེམས་ཅན་འདུལ་བྱེད་པ། །དེ་དག་མངོན་ཤེས་རྣམ་འཕྲུལ་
[048-495b3] མཐའ་ཡས་སོ། །གང་དག་མངོན་ཤེས་རྣམ་འཕྲུལ་མཐའ་ཡས་པ། །དེ་དག་བསམ་གྱིས་མི་ཁྱབ་ཞིང་རྒྱུ་ཞིང། །བསམ་གྱིས་མི་ཁྱབ་ཆོས་རྣམས་སྟོན་པར་བྱེད། །སེམས་ཅན་བསམ་གྱིས་མི་ཁྱབ་
[048-495b4] ཚིམ་པར་བྱེད། །གང་དག་བསམ་གྱིས་མི་ཁྱབ་ཆོས་སྟོན་ཅིང། །སེམས་ཅན་བསམ་གྱིས་མི་ཁྱབ་ཚིམ་བྱེད་པ། །དེ་དག་སོ་སོ་རིག་ཤེས་སྟོབས་རྣམས་ཀྱིས། །བསམ་པ་ཇི་བཞིན་འཇིག་རྟེན་
[048-495b5] སེམས་ཅན་འདུལ། །གང་དག་སོ་སོ་རིག་ཤེས་སྟོབས་རྣམས་ཀྱིས། །བསམ་པ་ཇི་བཞིན་འཇིག་རྟེན་སེམས་ཅན་འདུལ། །དེ་དག་རྟག་ཏུ་ལུས་དང་ངག་དང་ཡིད། །ཡེ་ཤེས་སྔོན་དུ་འགྲོ་ཞིང་རྗེས་
[048-495b6] སུ་འབྲང། །གང་དག་རྟག་ཏུ་ལུས་དང་ངག་དང་ཡིད། །ཡེ་ཤེས་སྔོན་དུ་འགྲོ་ཞིང་རྗེས་འབྲང་བ། །དེ་དག་སྨོན་ལམ་སྟོབས་ཀྱིས་ཅི་འདོད་པར། །སེམས་ཅན་རྒྱུད་ན་གཟུགས་ནི་སྟོན་པར་བྱེད། །
[048-495b7] གང་དག་སྨོན་ལམ་སྟོབས་ཀྱིས་ཅི་འདོད་པར། །སེམས་ཅན་རྒྱུད་ན་གཟུགས་ནི་སྟོན་བྱེད་པ། །དེ་དག་ཚིག་རྣམས་རྔོད་པར་བྱེད་པའི་ཚེ། །དབྱངས་ཀྱི་ཡན་ལག་བསམ་ཡས་སྒྲ་འབྱུང་ངོ། །གང་


[048-496a0] [496A] 
[048-496a1] ༄༅། །དག་ཚིག་རྣམས་རྗོད་པར་བྱེད་པའི་ཚེ། །དབྱངས་ཀྱི་ཡན་ལག་བསམ་ཡས་སྒྲ་འབྱུང་བ། །དེ་དག་འགྲོ་བ་མ་ལུས་ཀུན་གྱི་སེམས་།སྐད་ཅིག་གཅིག་ལ་སེམས་
[048-496a2] ཀྱིས་རྣམ་པར་ཤེས། །གང་དག་འགྲོ་བ་མ་ལུས་ཀུན་གྱི་སེམས། །སྐད་ཅིག་གཅིག་ལ་སེམས་ཀྱིས་རྣམ་ཤེས་པ། །དེ་དག་ནམ་ཡང་མི་འཆི་སྐྱེ་མི་འགྱུར། །ཉོན་མོངས་རྒྱུ་བའང་
[048-496a3] འབྱུང་བར་འགྱུར་མ་ཡིན། །གང་དག་ནམ་ཡང་མི་འཆི་མི་སྐྱེ་ཞིང། །ཉོན་མོངས་རྒྱུ་བ་འབྱུང་བར་མི་འགྱུར་བ། །དེ་དག་ཡོན་ཏན་ཆོས་ཉིད་ཡེ་ཤེས་ལུས། །ཆོས་ཀྱིས་རབ་ཏུ་ཕྱེ་བས་
[048-496a4] འཇིག་རྟེན་རྒྱུ། །གང་དག་ཡོན་ཏན་ཆོས་ཉིད་ཡེ་ཤེས་ལུས། །ཆོས་ཀྱིས་རབ་ཕྱེ་འཇིག་རྟེན་རྒྱུ་བྱེད་པ། །དེ་དག་ས་བཅུ་རྣམས་དང་དབང་བཅུ་དང། །ཕ་རོལ་ཕྱིན་དང་རྣམ་ཐར་མཆོག་ལ་
[048-496a5] གནས༑ ༑གང་དག་ས་བཅུ་རྣམས་དང་དབང་བཅུ་དང། །ཕ་རོལ་ཕྱིན་དང་རྣམ་ཐར་མཆོག་གནས་པ། །དེ་དག་དབང་བསྐུར་བཀོད་དང་རྣམ་འཕྲུལ་དང། །ཏིང་འཛིན་མཆོག་ལ་གནས་
[048-496a6] པ་རྗེས་སུ་ཐོབ། །གང་དག་དབང་བསྐུར་བཀོད་དང་རྣམ་འཕྲུལ་དང། །ཏིང་འཛིན་མཆོག་ལ་གནས་པ་རྗེས་ཐོབ་པ། །དེ་དག་ཕྱོགས་བཅུའི་རྒྱལ་བ་ཐམས་ཅད་ལས། །དབང་བསྐུར་
[048-496a7] ཐམས་ཅད་མ་ལུས་ནོད་པར་བྱེད། །གང་དག་ཕྱོགས་བཅུའི་རྒྱལ་བ་ཐམས་ཅད་ལས། །དབང་བསྐུར་ཐམས་ཅད་མ་ལུས་ནོད་བྱེད་པ། །དེ་དག་སྤྱི་བོར་ཕྱོགས་བཅུའི་སངས་རྒྱས་ཀྱིས། །


[048-496b0] [496B] 
[048-496b1] །གང་དག་སྤྱི་བོར་ཕྱོགས་བཅུའི་སངས་རྒྱས་ཀྱིས། །ཕྱག་མཐིལ་བདུད་རྩི་ཅན་གྱིས་དབང་བསྐུར་བ། །མཐུ་བརྟན་དེ་དག་ནམ་མཁའ་ལྟ་བུར་
[048-496b2] ནི༑ ༑མ་ལུས་ཁྱབ་བྱས་ཕྱོགས་རྣམས་ཀུན་ན་གནས། །མཐུ་བརྟན་གང་དག་ནམ་མཁའ་ལྟ་བུར་ནི། །མ་ལུས་ཁྱབ་བྱས་ཕྱོགས་རྣམས་ཀུན་གནས་པ། །མཚུངས་མེད་དེ་དག་སྤྱོད་ཡུལ་ལྷར་
[048-496b3] བཅས་ཀྱི། །འཇིག་རྟེན་རྣམས་ཀྱིས་ཤེས་པར་ཡོད་མི་ནུས། །མཚུངས་མེད་གང་དག་སྤྱོད་ཡུལ་ལྷར་བཅས་ཀྱི། །འཇིག་རྟེན་རྣམས་ཀྱིས་ཤེས་པར་མི་ནུས་པ། །དེ་དག་བརྟུན་པ་ཀུན་དང་མཐོང་
[048-496b4] བ་དང། །མིང་ཐོས་པ་དང་སྤོབས་པ་དོན་ཡོད་དོ། །གང་དག་བརྟུན་པ་ཀུན་དང་མཐོང་བ་དང། །མིང་ཐོས་པ་དང་སྤོབས་པ་དོན་ཡོད་པ། །སྐྱེས་ཆེན་དེ་དག་སྦྱིན་པ་སྦྱིན་བྱེད་ཀྱི། །སྦྱིན་པ་ཐམས་ཅད་
[048-496b5] དོན་ཡོད་འགྱུར་བ་ཡིན། །སྐྱེས་བུ་དམ་པ་དེ་དག་རྣམས་ཀྱི་མཐུས་།ཆོས་ཀྱང་གནས་ཤིང་བྱམས་པ་ཉམས་མི་འགྱུར། །དགེ་བའི་ལས་ལམ་རབ་ཏུ་སྤྱོད་འགྱུར་ཏེ། །དཀོན་མཆོག་མཐུ་ཡང་
[048-496b6] དམ་པ་མཆོག་ཏུ་འགྱུར། །རྡོ་རྗེ་མཁྲེགས་པའི་རིན་ཆེན་མཆོག་ཡོད་པ། །དེ་ཡི་མཐུ་ཡིས་རྒྱ་མཚོར་རིན་ཆེན་རྣམས། །མི་ཟད་མི་འགྲིབ་འཕེལ་བར་མི་འགྱུར་ཏེ། །དེ་བཞིན་ཡོན་ཏན་མཐའ་
[048-496b7] ཡས་ཡོན་ཏན་ཆུ། །གང་ན་སངས་རྒྱས་མེད་པའི་ཞིང་གྱུར་བ་།དེར་ནི་བྱང་ཆུབ་རྣམ་པར་སངས་རྒྱས་སྟོན། །ཕྱོགས་རྣམས་གང་ན་ཆོས་ཀྱང་མེད་གྱུར་པ། །ཕྱོགས་དེར་ཆོས་ཀྱི་གཏེར་


[048-497a0] [497A] 
[048-497a1] ༄༅། །ནི་སྟོན་པར་བྱེད། །དེ་དག་རྟོག་མེད་རྣམ་པར་མི་རྟོག་ཅིང། །དེ་དག་ལྷུན་གྱིས་གྲུབ་པར་ཕྱོགས་ཀུན་ཏུ། །ཟླ་བ་ལྟ་བུར་སྣང་བ་རབ་སྟོན་ཅིང། །ཐབས་སྟོང་དག་
[048-497a2] གིས་སེམས་ཅན་འདུལ་བར་བྱེད། །དེ་ནས་སྐད་ཅིག་རེ་ལ་ཕྱོགས་བཅུ་ཡི་།འཇིག་རྟེན་ཀུན་ཏུ་བྱང་ཆུབ་སངས་རྒྱས་སྟོན། །འཁོར་ལོ་བསྐོར་དང་མྱ་ངན་འདས་ཞི་དང། །རིང་
[048-497a3] བསྲེལ་རབ་ཏུ་རྒྱས་པའང་དཔའ་བོ་སྟོན། །མཁས་པ་དེ་དག་ཉན་ཐོས་རང་རྒྱལ་ས། །སངས་རྒྱས་བཀོད་པ་རྣམ་འཕྲུལ་མཐའ་ཡས་པ། །བསྐལ་པ་བསམ་མི་ཁྱབ་པར་སྟོན་བྱེད་
[048-497a4] ཅིང། །ཐེག་གསུམ་སྒོ་ནས་སེམས་ཅན་འདུལ་བར་བྱེད། །མོས་པ་ཀུན་གྱིས་སྒྲུབ་པ་ཤེས་པ་རྣམས། །ཁྱེའུ་དང་བུ་མོ་བུད་མེད་ལུས་རྣམས་དང། །ལྷ་མི་ལྷ་མིན་ཀླུ་དང་གནོད་
[048-497a5] སྦྱིན་དང། །གྲུལ་བུམ་ལྟོ་འཕྱེ་ཆེན་པོའི་གཟུགས་རྣམས་སྟོན། །རྒྱ་མཚོའི་ཕྱག་རྒྱ་ཏིང་ངེ་འཛིན་གྱི་སྒོས། །དཔའ་བོ་དེ་དག་འགྲོ་བའི་གཟུགས་སྤྱོད་དང། །རྟགས་དང་སྤྱོད་དང་སྒྲ་
[048-497a6] སྐད་འཇུག་པ་དག་ཇི་སྙེད་ཐམས་ཅད་མ་ལུས་སྟོན་པར་བྱེད། །དེ་དག་ཞིང་བཀོད་བསམ་གྱིས་མི་ཁྱབ་པས། །ཕྱོགས་བཅུའི་རྒྱལ་བ་ཀུན་ལ་མཆོད་པ་བྱེད། །གང་དག་ཞིང་བཀོད་
[048-497a7] བསམ་གྱིས་མི་ཁྱབ་པས། །ཕྱོགས་བཅུའི་རྒྱལ་བ་ཀུན་ལ་མཆོད་བྱེད་པ། །དེ་དག་འོད་ཟེར་བཀོད་པ་བསམ་ཡས་ཤིང། །སེམས་ཅན་འགྲེལ་བའི་ཡེ་ཤེས་མཐའ་ཡས་སོ། །གང་དག་


[048-497b0] [497B] 
[048-497b1] །སེམས་ཅན་འགྲེལ་བའི་ཡེ་ཤེས་མཐའ་ཡས་པ། །དེ་དག་ལུས་དང་ངག་གི་རྣམ་འཕྲུལ་དང་།ཡིད་ཀྱིས་རྣམ་པར་འཕྲུལ་བ་བསམ་མི་ཁྱབ། །གང་
[048-497b2] དག་ལུས་དང་ངག་གི་རྣམ་འཕྲུལ་དང། །ཡིད་ཀྱི་རྣམ་འཕྲུལ་བསམ་གྱིས་མི་ཁྱབ་པ། །དེ་དག་སྦྱིན་དང་ཚུལ་ཁྲིམས་རྣམ་འཕྲུལ་དང། བཟོད་དང་བརྩོན་འགྲུས་རྣམ་འཕྲུལ་བསམ་མི་ཁྱབ། །
[048-497b3] གང་དག་སྦྱིན་དང་ཚུལ་ཁྲིམས་རྣམ་འཕྲུལ་དང། །བཟོད་བརྩོན་རྣམ་འཕྲུལ་བསམ་གྱིས་མི་ཁྱབ་པ། །དེ་དག་སངས་རྒྱས་ཕལ་ཆེན་ཏིང་འཛིན་སྒོས། །བསམ་གཏན་རྣམ་པར་འཕྲུལ་དང་
[048-497b4] ཤེས་རབ་དང། །ཐབས་དང་མངོན་ཤེས་རྣམ་འཕྲུལ་བསམ་མི་ཁྱབ་།ཡོན་ཏན་ཀུན་གྱིས་རྣམ་འཕྲུལ་མཐའ་ཡང་ཡས། །དེ་དག་ཕྲ་རབ་རྡུལ་འཇུག་ཏིང་ངེ་འཛིན། །རྡུལ་རྣམས་ཀུན་ལ་མངོན་
[048-497b5] པར་སྒྲུབ་བྱེད་ཅིང། །རྡུལ་གཅིག་སྟེང་ན་ཞིང་རྣམས་བསམ་མི་ཁྱབ། །སྟོན་པར་བྱེད་ཀྱང་རྡུལ་ལ་འཕེལ་བ་མེད། །རྡུལ་དེའི་སྟེང་དུ་སངས་རྒྱས་བཅུའི་ཞིང་དང། །སངས་རྒྱས་མེད་པའི་ཞིང་ཡང་
[048-497b6] ཁ་ཅིག་སྟོན། །ཉོན་མོངས་རྣམ་དག་དོག་པ་ཁ་ཅིག་དང། །ཡངས་ཤིང་ཕྲ་དང་ཆེ་བའི་ཞིང་ཡང་སྟོན། །ཞིང་རྣམས་ལ་ལ་འཇིག་དང་འཆགས་པ་དང། །ལ་ལ་སྟེང་གཡོགས་མེད་དང་མཐུན་པ་
[048-497b7] དང། །ལ་ལ་འཆོལ་བ་སྨིག་རྒྱུ་ལྟ་བུ་དང། །ལ་ལ་མིག་འཕྲུལ་ལྟ་བུར་གྱུར་པ་རྣམས། །ཇི་ལྟར་རྡུལ་གཅིག་སྟེང་དུ་སྟོན་བྱེད་པ་།དེ་བཞིན་རྡུལ་རྣམས་མ་ལུས་ཀུན་ལ་སྟོན། །དྲང་སྲོང་ཏིང་


[048-498a0] [498A] 
[048-498a1] ༄༅། །འཛིན་རྣམ་འཕྲུལ་འདི་འདྲ་སྟེ། །གྲགས་པ་མཐའ་ཡས་རྣམ་ཐར་འདི་འདྲ་འོ། །དེ་དག་རྒྱལ་མཆོད་རྣམ་འཕྲུལ་ཏིང་ངེ་འཛིན། །རྒྱལ་བ་ཀུན་ལ་མངོན་པར་སྒྲུབ་བྱེད་
[048-498a2] ཅིང། །ལག་པའི་མཐིལ་དུ་སྟོང་གསུམ་རྒྱས་བཀང་སྟེ། །སྐྱེས་བུ་ཆེན་པོ་རྣམས་ལ་མཆོད་པ་བྱེད། །ཕྱོགས་བཅུ་དག་ན་མེ་ཏོག་ཕྲེང་བ་དང། །སྤོས་བྱུག་རིན་ཆེན་རིན་ཆེ་ཇི་སྙེད་པ། །དེ་དག་
[048-498a3] བྱང་ཆུབ་ཤིང་དྲུང་བཞུགས་པ་ཡི། །རྒྱལ་རྣམས་མཆོད་ཕྱིར་ལག་པའི་མཐིལ་ནས་འབྱིན། །གོས་དང་ཕྱེ་མ་རིན་ཆེན་ཇི་སྙེད་དང་།རྒྱལ་མཚན་བ་དན་གདུགས་མཆོག་སྣ་ཚོགས་དང། །
[048-498a4] གསེར་གྱིས་བརྒྱན་པའི་རིན་ཆེན་བླ་རེ་རྣམས། །དེ་དག་ལག་པའི་མཐིལ་ནས་ཆར་དུ་འབེབས། །ཕྱོགས་བཅུ་དག་ན་ཡོ་བྱད་མཐའ་ཡས་གང། །དྲང་སྲོང་ཆེན་པོ་རྣམས་ལ་མཆོད་འོས་
[048-498a5] བ༑ ༑དེ་དག་ལག་པའི་མཐིལ་ནས་ཆར་འབེབས་ཤིང། །བྱང་ཆུབ་ཤིང་དྲུང་བཞུགས་པའི་རྒྱལ་བ་མཆོད། །ཕྱོགས་རྣམས་དག་ན་རོལ་མོ་ཇི་སྙེད་པ། །རྔ་དང་རྫ་རྔ་སྒྲ་སྙན་པི་ཝང་དང།།
[048-498a6] སིལ་སྙན་སྒྲ་དང་སྒྲ་ཆེན་གླིང་བུ་རྣམས། །དེ་དག་ལག་པའི་མཐིལ་ནས་རབ་ཏུ་སྒྲོག་ཕྱོགས་བཅུ་ཀུན་གྱི་དཔེ་ཟླ་མེད་རྣམས་ཀྱི་།ཡང་དག་ཡོན་ཏན་བསྔགས་པ་སྣ་ཚོགས་དང། །
[048-498a7] བསྟོད་པའི་ཚིགས་བཅད་སྒྲུབ་པ་སྣ་ཚོགས་པ། །དེ་དག་ལག་པའི་མཐིལ་ནས་རབ་ཏུ་སྒྲོག་འོད་ཟེར་གང་དག་ལས་དགེས་ཡོངས་བསགས་པ་།ལག་པ་གཡས་ནས་ཡོངས་སུ་འགྱེད་


[048-498b0] [498B] 
[048-498b1] སྤོས་ཆུས་རྒྱལ་བའི་ཞིང་རྣམས་ཐམས་ཅད་དུ་།འདེབས་ཤིང་འཇིག་རྟེན་སྒྲོན་མ་རྣམས་ལ་མཆོད། །འོད་ཟེར་བཀོད་དང་ལྡན་པ་མཛེས་པའི་འོད། །པདྨའི་རྒྱན་ཕྲེང་བསམ་ཡས་རབ་
[048-498b2] འཆང་བ། །པདྨ་མཚན་རབ་གཟུགས་ཅན་དུ་མ་དག་ལག་ནས་རྒྱལ་བ་རྣམས་ལ་མཆོད་པ་བྱེད། །མེ་ཏོག་ཕལ་ཆེན་མེ་ཏོག་བླ་རེ་དང། །མེ་ཏོག་བཀོད་པའི་འོད་ཟེར་རབ་བཀྱེ་སྟེ། །མེ་ཏོག་སྣ་
[048-498b3] ཚོགས་ཀུན་ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །བདུག་པ་ཕལ་ཆེན་བདུག་པའི་བླ་རེ་དང། །བདུག་པ་བཀོད་པའི་འོད་ཟེར་རབ་བཀྱེ་སྟེ། །བདུག་པ་སྣ་ཚོགས་ཀུན་
[048-498b4] ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད་།ཕལ་ཆེན་སྤོས་དང་སྤོས་ཀྱི་བླ་རེ་དང། །སྤོས་ཀྱི་བཀོད་པའི་འོད་ཟེར་རབ་བཀྱེ་སྟེ། །སྣ་ཚོགས་སྤོས་རྣམས་ཀུན་ཏུ་བཀྲམ་
[048-498b5] བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །ཕྲེང་བ་ཕལ་ཆེར་ཕྲེང་བའི་བླ་རེ་དང། །ཕྲེང་བ་བཀོད་པའི་འོད་ཟེར་རབ་བཀྱེ་སྟེ། །ཕྲེང་བ་སྣ་ཚོགས་ཀུན་ཏུ་བཀྲམ་བྱས་ཤིང། །བདག་ཉིད་
[048-498b6] ཆེན་པོ་དེ་དག་རྒྱལ་བ་མཆོད། །ཕྱེ་མ་ཕལ་ཆེན་ཕྱེ་མའི་བླ་རེ་དང། །ཕྱེ་མ་བཀོད་པའི་འོད་ཟེར་རབ་བཀྱེ་སྟེ། །ཕྱེ་མ་སྣ་ཚོགས་ཀུན་ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །ན་
[048-498b7] བཟའ་ཕལ་ཆེན་ན་བཟའི་བླ་རེ་དང། །ན་བཟའ་བཀོད་པའི་འོད་ཟེར་རབ་བཀྱེ་སྟེ། །ན་བཟའ་སྣ་ཚོགས་ཀུན་ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །ཕལ་ཆེན་གདུགས་


[048-499a0] [499A] 
[048-499a1] ༄༅། །དང་གདུགས་ཀྱི་བླ་རེ་དང། །གདུགས་ཀྱི་བཀོད་པའི་འོད་ཟེར་རབ་བཀྱེ་སྟེ། །སྣ་ཚོགས་གདུགས་རྣམས་ཀུན་ཏུ་བཀྲམ་བྱས་ཤིང་།བདག་ཉིད་ཆེན་པོ་དེ་དག་རྒྱལ་
[048-499a2] བ་མཆོད། །རིན་ཆེན་ཕལ་ཆེན་རིན་ཆེན་བླ་རེ་དང། །རིན་ཆེན་བཀོད་པའི་འོད་ཟེར་རབ་བཀྱེ་སྟེ། །རིན་ཆེན་སྣ་ཚོགས་ཀུན་ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །
[048-499a3] པདྨ་ཕལ་ཆེན་པདྨའི་བླ་རེ་དང། །པདྨ་བཀོད་པའི་འོད་ཟེར་རབ་བཀྱེ་སྟེ། །པདྨ་སྣ་ཚོགས་ཀུན་ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །རྒྱན་ཕྲེང་ཕལ་ཆེན་
[048-499a4] རྒྱན་ཕྲེང་བླ་རེ་དང། །རྒྱན་ཕྲེང་བཀོད་པའི་འོད་ཟེར་རབ་བཀྱེ་སྟེ། །རྒྱན་ཕྲེང་སྣ་ཚོགས་ཀུན་ཏུ་བཀྲམ་བྱས་ཤིང། །བདག་ཉིད་ཆེན་པོ་དེ་དག་རྒྱལ་བ་མཆོད། །རྒྱལ་མཚན་མཆོག་བཀོད་
[048-499a5] འོད་ཟེར་རབ་བཀྱེ་སྟེ། །དེ་དག་རྒྱལ་མཚན་དཀར་དམར་སེར་པོ་དང་།སྔོ་དང་རྒྱལ་མཚན་བཀོད་པ་སྣ་ཚོགས་པ། །དུ་མས་རྒྱལ་བའི་ཞིང་རྣམས་བརྒྱན་པར་བྱེད། །ནོར་བུའི་དྲ་བ་སྣ་
[048-499a6] ཚོགས་བཀོད་པའི་གདུགས། །དར་གྱི་ལྔ་ལྡི་བ་དན་རབ་དཔྱངས་ཤིང། །དྲིལ་གཡེར་དྲ་བ་རྒྱལ་བའི་གསུང་སྒྲོག་པ། །དེ་བཞིན་གཤེགས་ཀྱི་དབུ་ལ་དེ་དག་འཛིན། །ལག་པའི་
[048-499a7] མཐིལ་ནས་མཆོད་པ་བསམ་ཡས་རྣམས། །རྒྱལ་བ་གཅིག་ལ་དེ་དག་བྱེད་པ་ལྟར། །རྒྱལ་བ་མ་ལུས་ཀུན་ལ་དེ་བཞིན་ཏེ། །དྲང་སྲོང་ཏིང་འཛིན་རྣམ་འཕྲུལ་དེ་འདྲའོ། །དེ་དག་འགྲོ་


[048-499b0] [499B] 
[048-499b1] །རྣམ་པར་འཕྲུལ་དང་ཏིང་འཛིན་མཆོག་བསྒྲུབས་ཤིང། །བྱ་བ་དག་དང་བསྙེན་བཀུར་ཀུན་གྱི་སྒོ་།ཐབས་སྟོང་དག་གིས་སེམས་ཅན་འདུལ་བར་བྱེད། །ཁ་ཅིག་དེ་
[048-499b2] བཞིན་གཤེགས་པ་མཆོད་སྒོ་དང། །སྦྱིན་པ་བསམ་གྱིས་མི་ཁྱབ་གཏོང་སྒོ་དང། །སྦྱངས་པའི་ཡོན་ཏན་ཚུལ་ཁྲིམས་ཀུན་སྒོ་དང་།བཟོད་པ་མི་བཟོད་མི་འཁྲུགས་སྒོ་དག་དང། །ཁ་ཅིག་
[048-499b3] བརྟུལ་ཞུགས་དཀའ་ཐུབ་བརྩོན་སྒོ་དང། །བསམ་གཏན་རབ་ཏུ་ཞི་བར་གནས་སྒོ་དང། །དོན་ལ་རྣམ་ངེས་ཤེས་རབ་སྒོ་རྣམས་དང། །སྤྱོད་པ་ཀུན་ལྡན་ཐབས་ཀྱི་སྒོ་དག་དང། །ཚངས་པའི་
[048-499b4] གནས་པ་དག་དང་མངོན་ཤེས་སྒོ། །བསྡུ་བའི་དངོས་པོས་ཕན་པར་འདོད་སྒོ་དང། །བསོད་ནམས་བསགས་དང་ཡེ་ཤེས་སྒོ་དག་དང། །བདེན་དང་བརྟེན་དང་རྣམ་པར་ཐར་སྒོ་དང། །ཁ་
[048-499b5] ཅིག་སྟོབས་དང་དབང་པོ་ལམ་སྒོ་དང། །ཉན་ཐོས་ཐེག་པས་རྣམ་པར་སྒྲོལ་སྒོ་དང། །སྐྱེན་གྱི་ཐེག་པས་རྣམ་པར་དག་སྒོ་དང་།ཐེག་པ་མཆོག་གི་རྣམ་པར་འཕྲུལ་སྒོ་དང། །ཁ་ཅིག་མི་
[048-499b6] རྟག་ཉིད་དང་སྡུག་བསྔལ་སྒོ། །ཁ་ཅིག་བདག་མེད་སྲོག་མེད་སྒོ་དག་དང། །མི་སྡུག་འདུ་ཤེས་འདོད་ཆགས་བྲལ་སྒོ་དང། །ཞི་འགོག་ཏིང་ངེ་འཛིན་གྱི་སྒོ་ཡིས་འདུལ། །འགྲོ་བའི་སྤྱོད་
[048-499b7] པའི་སྒོ་རྣམས་ཇི་སྙེད་པ། །དེ་སྙེད་ཆོས་ཀྱི་སྒོ་ལ་རབ་ཞུགས་ཏེ། །དེ་དག་ཀུན་ཏུ་རྣམ་ཐར་སྒོ་དག་ནས། །བསམ་པ་ཇི་བཞིན་འཇིག་རྟེན་སེམས་ཅན་འདུལ། །གང་དག་ཀུན་ཏུ་རྣམ་ཐར་


[048-500a0] [500A] 
[048-500a1] ༄༅། །སྒོ་དག་ནས། །བསམ་བཞིན་འཇིག་རྟེན་སེམས་ཅན་འདུལ་བྱེད་པ། །དེ་དག་སུས་ཀྱང་མཆན་མར་གཟུང་མི་ནུས། །ཏིང་འཛིན་རྣམ་པར་འཕྲུལ་པ་དེ་འདྲ་
[048-500a2] འོ༑ ༑དེ་དག་དགའ་བ་བཀོད་པའི་ཏིང་འཛིན་མཆོག་འགྲོ་བ་ཐམས་ཅད་ཡོངས་སྨིན་མཐུན་བྱེད་པ། །དགའ་བདེ་སྤྲོ་བ་རབ་དགའ་ཀུན་ལྡན་པས། །བསམ་པ་བསྟན་ནས་སེམས་
[048-500a3] ཅན་འདུལ་པར་བྱེད། །གང་དུ་ལོ་ཉེས་འཇིག་རྟེན་ཡོ་བྱད་གང། །བདེ་བྱེད་ཐམས་ཅད་རབ་ཏུ་དཀོན་གྱུར་པ། །དེར་ནི་ཀུན་གྱིས་བསམ་བཞིན་བྱ་བ་ཡིས། །སྦྱིན་པ་སྦྱིན་ཞིང་འགྲོ་
[048-500a4] བའི་དོན་རྣམས་བྱེད། །དེ་དག་ཟས་སྐོམ་མཆོག་དང་རོ་མཆོག་དང་།གོས་དང་བགོ་བ་རིན་ཆེན་སྣ་ཚོགས་དང། །རྒྱལ་སྲིད་ནོར་དང་བདག་ཕངས་ཡོངས་གཏོང་བས། །སྦྱིན་ལ་
[048-500a5] མོས་པའི་འགྲོ་བ་འདུལ་བར་བྱེད། །བརྟན་པ་དེ་དག་མཚན་མཆོག་ལུས་སྤྲས་ཤིང། །གོས་དང་རྒྱན་མཆོག་བགོས་ཤིང་བརྒྱན་བྱས་ཏེ་།ཕྲེང་བས་སྤུད་ཅིང་སྤོས་ཀྱིས་བསྐུལ་
[048-500a6] བ་ཡི༑ ༑གཟུགས་རྣམས་བསྟན་པས་སེམས་ཅན་འདུལ་བར་བྱེད། །མཐོང་ན་དགའ་ཚིམ་རབ་ཏུ་དགའ་རྣམས་ལ། །བློ་མཆོག་དེ་དག་གཟུགས་མཆོག་གཟུགས་བཟང་བ། །
[048-500a7] གཟུགས་ཀྱི་དམ་པ་ཡོངས་སུ་སྟོན་བྱེད་ཅིང། །གཟུགས་ལ་མོས་པའི་སེམས་ཅན་འདུལ་བར་བྱེད། །དེ་དག་ཀ་ལ་པིངྐའི་སྒྲ་སྙན་དང། །ཁུ་བྱུག་ཀུ་ནལ་ངང་པའི་སྒྲ་སྐད་དང། །


[048-500b0] [500B] 
[048-500b1] །མོས་པ་ཀུན་ལ་དེ་བཞིན་ཆོས་ཀྱང་སྟོན། །སྟོང་ཕྲག་བརྒྱད་ཅུ་རྩ་བཞི་གང་ཡིན་པས། །རྒྱལ་བ་གང་དག་འགྲོ་བའི་དོན་མཛད་པའི། །ཆོས་ཀྱི་བྱེ་བྲག་སྒོ་
[048-500b2] མོ་དེ་དག་གིས། །བསམ་པ་ཇི་བཞིན་འཇིག་རྟེན་སེམས་ཅན་འདུལ། །དེ་དག་བདེ་དང་སྡུག་བསྔལ་གྲོགས་ཀྱང་བྱེད། །དོན་དང་གནོད་པའི་གྲོགས་ཀྱང་དེ་བཞིན་བྱེད། །བྱ་བ་ཀུན་
[048-500b3] ལ་གྲོགས་སུ་གྱུར་བྱས་ཤིང། །གྲོགས་ཀྱི་སྒོ་ནས་སེམས་ཅན་འདུལ་བར་བྱེད། །སྡུག་བསྔལ་གནོད་པ་འདུས་བྱས་སྐྱོན་གྱི་རྣམས། །གྲོགས་ཀྱི་དོན་དུ་དེ་དག་བཟོད་བྱེད་ཅིང། །འགྲོ་
[048-500b4] བ་ཀུན་ལ་ཕན་དོན་བདེ་དོན་དུ། །དེ་དག་གྲོགས་དོན་གནོད་པ་དང་དུ་ལེན། །གང་ན་མངོན་འབྱུང་མེད་ཅིང་ཆོས་མེད་དེ། །དགོན་པར་འགྲོ་དང་ཐར་པ་མི་དམིགས་པ། །དེར་ནི་རྒྱལ་སྲིད་
[048-500b5] འབྱོར་པ་རབ་སྤངས་ཏེ། །ཞི་བའི་ཡིད་ཀྱིས་གནས་མེད་མངོན་པར་འབྱུང། །དེ་དག་ཁྱིམ་དང་འཆིང་དང་སྲེད་པའི་གནས། །འགྲོ་བ་ཐམས་ཅད་ཡོངས་སུ་དགྲོལ་བའི་ཕྱིར། །འདོད་
[048-500b6] པའི་དགའ་བ་ཀུན་ལ་མི་གནས་པར། །མངོན་པར་བྱུང་ཞིང་ཐར་པ་རབ་ཏུ་བརྗོད། །དེ་དག་སྤྱོད་པ་བཅུ་རྣམས་རྗོད་བྱེད་ཅིང། །སྐྱེས་ཆེན་རྣམས་ཀྱི་ཆོས་སྤྱོད་གང་ཡིན་དང། །དྲང་སྲོང་
[048-500b7] རྣམས་ཀྱི་སྤྱོད་ཀུན་མ་ལུས་པར། །ཡོངས་སུ་བརྗོད་ཅིང་འགྲོ་བའི་དོན་རྣམས་བྱེད། །གང་ན་སེམས་ཅན་དཔག་མེད་ཆེ་ལྡན་ཞིང། །བདེ་བར་ལྡན་ལ་ཉོན་མོངས་ཆུང་ཡོད་པ། །དེར་ནི་རྒ་བས་


[048-501a0] [501A] 
[048-501a1] ༄༅། །ཉེན་ཅིང་ནད་བུ་ཅན། །བདག་ལ་དབང་མེད་འཆི་བའི་དབང་གྱུར་སྟོན། །འདོད་ཆགས་འབར་ཞིང་ཞེ་སྡང་རབ་འབར་ལ་།འཇིག་རྟེན་གཏི་མུག་མེ་ཆེན་རབ་
[048-501a2] འབར་ཞིང། །རྒ་དང་ན་དང་འཆི་བ་རབ་འབར་བའི། །འཇིག་རྟེན་བསྟན་ནས་སེམས་ཅན་འདུལ་བར་བྱེད། །དེ་དག་སངས་རྒྱས་སྟོབས་བཅུ་བརྩོན་བཞི་དང། །ཆོས་ཀྱི་ཁྱད་པར་
[048-501a3] བཅོ་བརྒྱད་རྣམས་ཀྱིས་ཀྱང། །སངས་རྒྱས་ཆེ་བའི་བདག་ཉིད་རྗོད་བྱེད་ཅིང། །སངས་རྒྱས་ཡོན་ཏན་རྣམས་ཀྱིས་འགྲོ་དོན་བྱེད། །དེ་དག་ཀུན་བརྗོད་རྫུ་འཕྲུལ་རྗེས་བསྟན་པས། །
[048-501a4] གཟུགས་ཀྱི་བྱིན་རླབས་སྟོབས་ཀྱིས་ཐམས་ཅད་དུ། །དེ་བཞིན་གཤེགས་པའི་རྫུ་འཕྲུལ་སྟོན་བྱེད་ཅིང། །རྫུ་འཕྲུལ་རྣམ་པར་འཕྲུལ་པས་སེམས་ཅན་འདུལ། །དེ་དག་ཐབས་ཚུལ་
[048-501a5] རྣམ་པ་སྣ་ཚོགས་ཀྱིས། །འཇིག་རྟེན་རྒྱུ་ཞིང་འགྲོ་བའི་དོན་རྣམས་བྱེད། །འཇིག་རྟེན་མི་ཆགས་ཆུ་ལ་པདྨ་བཞིན། །དགའ་ཞིང་དད་པར་བྱེད་ལ་རྣམ་པར་རྒྱུ། །དེ་དག་སྙན་མངགས་
[048-501a6] མཁན་རྒྱལ་སྙན་དངགས་སྦྱོར། །གར་མཁན་རྔ་མཁན་གྱད་དང་རོལ་མོ་མཁན། །ཞགས་མཛེས་རྒྱན་ཕྲེང་ཐོགས་ཤིང་གར་བྱེད་དང། །སྒྱུ་མ་མཁན་པོ་གཟུགས་མང་ཀུན་ཏུ་
[048-501a7] སྟོན༑ ༑གྲོང་པ་གྲོང་དཔོན་ཁ་ལོ་སྒྱུར་བར་འགྱུར། །དེ་བཞིན་དེད་དཔོན་ཚོང་དཔོན་ཁྱིམ་བདག་འགྱུར། །རྒྱལ་པོ་བློན་པོ་མདུན་འདོན་ཕོ་ཉ་དང། །སྨན་པ་འཇིགས་མེད་བསྟན་བཅོས་


[048-501b0] [501B] 
[048-501b1] །དེ་དག་དགོན་པར་ལྗོན་ཤིང་ཆེན་པོར་འགྱུར་།སྨན་དང་རིན་ཆེན་མི་ཟད་གཏེར་རྣམས་དང། །ཡིད་བཞིན་ནོར་བུ་འདོད་སྦྱིན་སྡོང་པོ་དང། །ལམ་གོལ་དོང་བ་རྣམས་ལ་ལམ་
[048-501b2] སྟོན་འགྱུར། །འཇིག་རྟེན་བྱུང་ནས་མི་རིང་ཤེས་གྱུར་ཅིང། །སེམས་ཅན་ལས་ཀྱི་ཚུལ་རྣམས་མི་ཤེས་པ། །དེ་དག་ཀུན་ལ་རྨོས་ཆོས་ཚོང་ཐབས་དང། །སྣ་ཚོགས་བཟོ་རྣམས་འཇིག་རྟེན་
[048-501b3] རྗོད་པར་བྱེད། །འཚེ་མེད་གནོད་པ་མེད་པའི་སྦྱོར་བ་གང། །སེམས་ཅན་བདེ་བྱེད་མཁས་པས་རབ་བསྔགས་པ། །རིག་སྟོབས་སྨན་དང་བསྟན་བཅོས་སྣ་ཚོགས་ཀུན། །དྲང་སྲོང་དེ་དག་
[048-501b4] རྣམས་ཀྱིས་རབ་ཏུ་བརྗོད། །གང་ལ་ལྷར་བཅས་འཇིག་རྟེན་མོས་འགྱུར་བ། །དྲང་སྲོང་སྤྱོད་མཆོག་དམ་པ་གང་ཡིན་དང། །བརྟུལ་ཞུགས་དཀའ་སྤྱད་དཀའ་ཐུབ་མཆོག་ཀུན་ཀྱང། །མཁས་པ་དེ་དག་
[048-501b5] རྣམས་ཀྱིས་རབ་ཏུ་བརྗོད། །དེ་དག་སྤྱོད་ཅན་ཀུན་རྒྱུ་མུ་སྟེགས་ཅན་།གདུང་བ་གཽ་ཏ་མ་དང་མི་སྨྲར་སྤྱོད། །གཅེར་བུ་གོས་མེད་ལྷུར་ལན་དགེ་སྦྱོང་ལ། །མུ་སྟེགས་ཅན་གྱི་སློབ་དཔོན་
[048-501b6] མཁས་པར་སྟོན། །དེ་དག་ཀུན་ཏུ་འཚོ་བའི་ཆོས་འཛིན་དང། །བླ་ན་ཡོད་དང་བླ་ན་མེད་རྣམས་དང། །རལ་པ་རིང་དང་གཞོན་ནུའི་བརྟུལ་ཞུགས་ཅན། །དེ་དག་ཏུ་ཡང་སློབ་དཔོན་འགྱུར་བ་
[048-501b7] ཡིན༑ ༑ཉི་མའི་རྗེས་ལྟ་དཀའ་ཐུབ་ལྔ་ལྡན་དང། །ཁྱི་དང་བ་ལང་བརྟུལ་ཞུགས་རི་དྭགས་སྤྱོད། །གླེའུ་ཅན་དག་དང་མུ་སྟེགས་སུམ་ཅུ་པ། །དེ་དག་ཏུ་ཡང་དེ་དག་སློབ་དཔོན་འགྱུར། །


[048-502a0] [502A] 
[048-502a1] ༄༅། །ལྷ་ཡི་ཤེས་ལ་འཇུག་པ་དགའ་རྣམས་དང། །མུ་སྟེགས་ཉེ་རེག་ཡུལ་དུ་རྒྱུ་རྣམས་སུ། །རྩ་བ་འབྲས་བུ་ཆུ་སྤྱོད་གྱུར་ནས་ཀྱང། །བསམ་ཡས་ཆོས་ལ་དེ་དག་
[048-502a2] དམ་པ་མཆོག་ཙོག་པུར་འདུག་དང་གཅིག་པུ་རྒྱུ་བ་དང། །ཚེར་མ་རྩྭ་དང་ཐལ་བར་ཉལ་བ་དང། །གང་དག་གཏུན་ཤིང་མལ་ཅན་གནས་པ་དང། །དེ་དག་ཏུ་ཡང་དེ་དག་སློབ་
[048-502a3] དཔོན་འགྱུར། །ཕྱི་རོལ་མུ་སྟེགས་ཅན་རྣམས་ཇི་སྙེད་པ། །དེ་དག་བསམ་པ་མོས་པ་རྟོགས་བྱས་ཤིང། །བསྙེན་དཀའ་མི་ཟད་དྲག་ཤུལ་དཀའ་ཐུབ་ཀྱིས། །མུ་སྟེགས་ཅན་གྱི་སྡུག་
[048-502a4] བསྔལ་སྤང་བར་འདུལ། །འཇིག་རྟེན་ལྟ་བས་འཁྲུགས་པ་ཤེས་བྱས་ནས། །ལྟ་བ་ངན་ལ་གནས་པའི་མུ་སྟེགས་ཅན། །ཀུན་ལ་ཕྲ་བའི་གཞི་དང་ཐབས་ཚུལ་གྱིས། །དེ་དག་རྣམས་
[048-502a5] ལ་བདེན་པ་སྟོན་པར་བྱེད། །ལ་ལར་འགྲོ་ལྡིང་བ་ཡི་སྔགས་ཀྱི་གཞི། །ཤིན་ཏུ་གསང་བའི་གཞི་ཡིས་བདེན་པ་སྟོན། །ལ་ལ་དག་ལ་གསལ་ཞིང་དྲང་ཚིག་གིས། །ལ་ལ་དག་
[048-502a6] ལ་ལྷ་ཡི་གསང་ཚིག་གིས། །ལ་ལ་དག་ལ་ཡི་གེ་དབྱེ་ཚིག་དང་།དོན་ལ་རྣམ་ངེས་རྡོ་རྗེའི་ཚིག་རྣམས་དང། །རྒོལ་བ་འདུལ་བ་ཤེས་པའི་ཚིག་རྣམས་དང། །བསྟན་བཅོས་ཐུབ་
[048-502a7] མེད་ཐར་པའི་ཚིག་རྣམས་ཀྱིས། །ལ་ལ་དག་ལ་མི་སྐད་ཚིག་རྣམས་དང། །ཀུན་ལ་འཇུག་པའི་ཚིག་ངེས་ཚིག་རྣམས་ཀྱིས། །ལ་ལ་དག་ལ་ལྷ་ཚིག་ངེས་ཚིག་དང། །ཀླུ་ཡི་ངེས་


[048-502b0] [502B] 
[048-502b1] །ལ་ལ་སྲིན་པོ་འབྱུང་པོ་ཤ་ཟ་དང། །དྲི་ཟ་གྲུལ་བུམ་ལྟོ་འཕྱེ་ཆེ་ཚིག་དང། །མི་ཅི་ལྷ་མིན་མཁའ་ལྡིང་ཚིག་རྣམས་ཀྱིས། །བདེན་པ་བསྟན་ཅིང་ཐར་པར་
[048-502b2] འདྲེན་པ་བྱེད། །དེ་དག་བདེན་དང་དྲེས་ཚིག་ཚུལ་ཤེས་ཏེ། །དེ་ལྟར་རྒྱལ་པའི་ཆོས་རྣམས་མ་ལུས་པའི། །ཆོས་ཉིད་བསམ་ཡས་ཚིག་ལམ་ཤེས་པས་སྟོན། །དེ་དག་ཏིང་འཛིན་
[048-502b3] རྣམ་འཕྲུལ་དེ་འདྲ་འོ། །།བསམ་པོ་བཞི་པ་སྟེ། །ཐ་མ། དེ་དག་འགྲོ་བདེ་མཆོག་གི་ཏིང་ངེ་འཛིན། །འགྲོ་བ་ཀུན་ལ་མངོན་པར་སྒྲུབ་བྱེད་ཅིང། །འོད་ཟེར་བསམ་གྱིས་མི་ཁྱབ་རབ་
[048-502b4] བཀྱེ་སྟེ༑ ༑འོད་ཟེར་བཀྱེ་ནས་སེམས་ཅན་འདུལ་བར་བྱེད། །མཐོང་ན་ལེགས་པའི་འོད་ཟེར་རབ་གཏོང་ཞིང། །སེམས་ཅན་ཇི་སྙེད་འོད་ཟེར་དེ་ཤེས་པ། །དེ་དག་མཐོང་ལེགས་དོན་མེད་
[048-502b5] མ་ཡིན་ཏེ། །བླ་ན་མེད་པའི་ཡེ་ཤེས་མཆོག་གི་རྒྱུ། །མི་རྣམས་ཀུན་ལ་སངས་རྒྱས་ཡོངས་བསྟན་ཅིང། །ཆོས་ཀྱང་ཡོངས་སུ་བསྟན་ཏེ་ལམ་བསྟན་ཅིང། །རྒྱལ་བའི་སྐུ་གཟུགས་མཆོད་
[048-502b6] རྟེན་བསྟན་བྱས་པས། །དེས་ན་མཐོང་ལེགས་འོད་ཟེར་གྲུབ་པར་འགྱུར་།ལྷ་ཡི་འོད་ཟེར་ཟིལ་གྱིས་གནོན་པ་ཡི། །འོད་ཟེར་འོད་བྱེད་ཅེས་བྱ་བ་གཏོང་ཞིང། །རྡུལ་དང་མུན་པ་ཐམས་
[048-502b7] ཅད་བསལ་བྱས་ཏེ། །འཇིག་རྟེན་ཕན་པའི་འོད་དེ་རབ་ཏུ་སྣང། །སེམས་ཅན་གང་དག་འོད་དེས་བསྐུལ་བྱས་པ། །དེ་དག་རྒྱལ་བ་མཆོད་ཕྱིར་སྒྲོན་མ་འཛིན། །དེ་དག་རྒྱལ་བ་མཆོད་ཕྱིར་


[048-503a0] [503A] 
[048-503a1] ༄༅། །སྒྲོན་བཟུང་བས། །འཇིག་རྟེན་སྒྲོན་མ་མཛད་པའི་རྒྱལ་བར་འགྱུར། །འབྲུ་མར་མར་མེ་མར་གྱི་མར་མེ་དང། །རྩྭ་ཤིང་འདམ་བུ་འོད་མའི་སྒྲོན་མ་དང། །སྤོས་དང་
[048-503a2] བཅུད་ལེན་རིན་ཆེན་སྒྲོན་མ་དག་རྒྱལ་བ་རྣམས་ལ་ཕུལ་ནས་འོད་བྱེད་ཐོབ། །སྒྲོལ་ཞེས་བྱ་བའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །དེ་དག་
[048-503a3] སྲེད་ཡངས་སྲིད་པའི་རྒྱ་མཚོ་ལས། །སེམས་ཅན་བསྒྲལ་བའི་དོན་དུ་གོ་ཆ་གྱོན། །གང་དག་སྲེད་ཡངས་སྲིད་པའི་རྒྱ་མཚོ་ལས། །སེམས་ཅན་བསྒྲལ་བའི་དོན་དུ་གོ་གྱོན་པ། །དེ་
[048-503a4] དག་ཆུ་བོ་བཞི་ལས་རབ་ཏུ་སྒྲོལ། །མྱ་ངན་མེད་པ་བདེ་བའི་གྲོང་ཁྱེར་སྟོན། །སྟེགས་དང་ཟམ་པ་དུ་མ་བྱས་པ་དང། །ཆུ་ཀླུང་ལམ་ལ་སྒྲོལ་བའི་གྲུ་འབྱིན་ཏེ། །འདུས་བྱས་སུན་བྱུང་
[048-503a5] ཞི་བ་བསྔགས་བྱས་པས། །དེས་ན་སྒྲོལ་བའི་འོད་ཟེར་གྲུབ་པར་འགྱུར། །སྐོམ་པ་སེལ་བའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །འདོད་པའི་
[048-503a6] ཡོན་ཏན་སྒོམ་པ་རབ་སྤངས་ཤིང། །ཆོས་ལ་མོས་པའི་རོ་ནི་དོན་དུ་གཉེར། །འདོད་པའི་ཡོན་ཏན་སྐོམ་པ་རབ་སྤངས་ཏེ། །ཆོས་མོས་རོ་ལ་དོན་དུ་གཉེར་གྱུར་པས། །བདུད་རྩིའི་ཆར་
[048-503a7] པ་འབེབས་པའི་སངས་རྒྱས་འགྱུར། །འཇིག་རྟེན་སྐོམ་པའི་སྲེད་པ་རྣམ་པར་སེལ། །རྫིང་དང་ཆུ་ཀླུང་ཁྲོན་པ་ཆུ་དོང་དང་།མཚོ་རྣམས་བྱང་ཆུབ་དོན་དུ་བྱེད་བཙུད་དེ། །འདོད་པ་སྨད་


[048-503b0] [503B] 
[048-503b1] །དེས་ན་སྲེད་པ་སེལ་བ་གྲུབ་པར་གྱུར། །དགའ་བར་བྱེད་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ་
[048-503b2] དགའ་བས་རྒྱས་ཤིང་བྱང་ཆུབ་མཆོག་དོན་དུ། །རང་བྱུང་འགྱུར་བར་བྱ་ཞེས་སེམས་བསྐྱེད་དོ། །ཐུགས་རྗེ་ལྡན་པའི་སྐུ་གཟུགས་མཚན་བརྒྱན་པ། །པདྨའི་གདན་ལ་བཞུགས་པ་
[048-503b3] རྣམས་བྱས་ཤིང། །རྟག་ཏུ་སངས་རྒྱས་ཡོན་ཏན་རྣམས་བརྗོད་པས་།དེས་ན་དགའ་བྱེད་འོད་ཟེར་གྲུབ་པར་གྱུར། །མགུ་བར་བྱེད་པའི་འོད་ཟེར་རབ་གཏོང་ཞིང། །སེམས་ཅན་གང་
[048-503b4] དག་འོད་དེས་བསྐུལ་བྱས་པ། །རྟག་ཏུ་སངས་རྒྱས་ལ་ནི་དགའ་མགུ་ཞིང། །ཆོས་ལ་དགའ་མགུ་དགེ་འདུན་དགའ་མགུ་འོ། །དེ་དག་རྟག་ཏུ་སངས་རྒྱས་དགའ་མགུ་ཞིང། །ཆོས་ལ་
[048-503b5] དགའ་མགུ་དགེ་འདུན་དགའ་མགུ་ནས། །སངས་རྒྱས་ཆོས་དང་འཕགས་པའི་ཚོགས་རྣམས་དང། །རྟག་ཏུ་འགྲོགས་ཐོབ་བཟོད་པ་བླ་མེད་ཐོབ་།སངས་རྒྱས་རྗེས་དྲན་ཆོས་དང་ཚོགས་
[048-503b6] མཆོག་ལ། །སེམས་ཅན་མང་པོ་བསྐུལ་ཅིང་དྲན་བྱས་ལ། །བྱང་ཆུབ་སེམས་ཀྱི་ཡོན་ཏན་རབ་བརྗོད་པས། །དེས་ན་མགུ་བྱེད་འོད་ཟེར་གྲུབ་པར་གྱུར། །བསོད་ནམས་བསགས་པའི་འོད་
[048-503b7] ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ་།བླ་ན་མེད་པའི་བྱང་ཆུབ་དོན་གཉེར་ཅིང། །སྦྱིན་པ་སྣ་ཚོགས་དུ་མ་སྦྱིན་པར་བྱེད། །གཏན་པ་མེད་པའི་མཆོད་སྦྱིན་


[048-504a0] [504A] 
[048-504a1] ༄༅། །དེ་བྱེད་ཚེ། །སློང་བ་རྣམས་ཀྱི་བསམ་པ་རྫོགས་བྱས་ཏེ། །བསམ་པ་ཐམས་ཅད་སྦྱིན་པ་བྱིན་བྱས་པས། །བསོད་ནམས་བསགས་པའི་འོད་ཟེར་གྲུབ་པར་
[048-504a2] གྱུར༑ ༑ཡེ་ཤེས་ལྡན་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །ཆོས་གཅིག་སྒོ་མོ་ནས་ནི་དུ་མ་ཡི་།ཆོས་ཀྱི་སྒོ་རྣམས་ཡུད་ཀྱིས་ཁོང་
[048-504a3] དུ་ཆུད༑ ༑ཆོས་ཀྱི་དབྱེ་བ་སེམས་ཅན་འཛིན་བཙུད་དེ། །དོན་ལ་ངེས་པའི་ཡེ་ཤེས་རྣམ་ཕྱེ་ཞིང། །ཆོས་ཀྱི་ཚིག་དོན་བརྗོད་པ་བྱས་པས་ན། །དེས་ན་ཡེ་ཤེས་ལྡན་དེའི་འོད་ཟེར་
[048-504a4] གྲུབ༑ ༑ཤེས་རབ་སྒྲོན་མའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །སྟོང་པ་བདག་མེད་མ་སྐྱེས་མ་བྱུང་ཞིང། །རང་བཞིན་མེད་པའི་ཆོས་
[048-504a5] ལ་རབ་ཏུ་འཇུག་བདག་པོ་མེད་ཆོས་སྟོང་པ་བྱེད་མེད་པ། །སྒྱུ་མ་སྨིག་རྒྱུ་ཆུ་ཟླ་མཚུངས་འདྲ་ཞིང། །རྨི་ལམ་མཚུངས་ལ་གཟུགས་བརྙན་འདྲ་བ་དག་བསྟན་པས་ཤེས་རབ་
[048-504a6] སྒྲོན་མ་དེ་གྲུབ་པོ། །ཆོས་ཀྱི་རྣམ་འཕྲུལ་འོད་ཟེར་རབ་གཏོང་ཞེས། །སེམས་ཅན་གང་དག་འོད་དེས་བསྐུལ་བྱས་པ། །མི་ཟད་མཛོད་ཀྱི་གཟུངས་ནི་ཐོབ་གྱུར་ནས། །དེ་བཞིན་གཤེགས་
[048-504a7] པ་ཀུན་གྱི་མཛོད་ཀྱང་འཛིན། །ཆོས་འཛིན་རྣམས་ལ་ཡོངས་སུ་ཕན་བཏགས་ཏེ། །དྲང་སྲོང་རྣམས་ལ་ཆོས་ཀྱིས་བསྲུངས་བྱས་ཤིང་།འགྲོ་བ་ཆོས་ཀྱིས་རྗེས་སུ་བཟུང་བྱས་པས།།


[048-504b0] [504B] 
[048-504b1] །གཏོང་དང་ལྡན་པའི་འོད་ཟེར་རབ་གཏོང་ཞིང། །སེམས་ཅན་འཇུངས་པ་གང་དག་དེས་བསྐུལ་པས། །ལོངས་སྤྱོད་མི་རྟག་མི་བརྟན་
[048-504b2] ཤེས་གྱུར་ནས། །དེ་དག་རྟག་ཏུ་གཏོང་ལ་དགའ་མོས་འགྱུར། །མ་དུལ་གདུལ་དཀའི་སེམས་ཅན་སེར་སྣ་ཅན། །ནོར་རྣམས་རྨི་ལམ་སྤྲིན་དང་འདྲར་ཤེས་ནས། །དགའ་བའི་ཡིད་ཀྱིས་
[048-504b3] སྦྱིན་པ་སྤེལ་བྱས་པས། །དེས་ན་གཏོང་དང་ལྡན་པའི་འོད་གྲུབ་བོ་།ཡོངས་སུ་གདུང་མེད་འོད་ཟེར་རབ་གཏོང་ཞིང། །ཁྲིམས་འཆལ་སེམས་ཅན་གང་དག་དེས་བསྐུལ་བ། །ཚུལ་
[048-504b4] ཁྲིམས་རྣམ་པར་དག་ལ་གནས་གྱུར་ནས། །རང་བྱུང་འགྱུར་བར་བྱ་ཞེས་སེམས་བསྐྱེད་དོ། །དག་བའི་ལས་ལམ་ཡོངས་སུ་དག་པ་དང་།ཚུལ་ཁྲིམས་ལ་ཡང་སེམས་ཅན་མང་འཛུད་
[048-504b5] ཅིང༑ ༑བྱང་ཆུབ་སེམས་ཀྱང་ཡང་དག་འཛིན་འཇུག་པས། །ཡོངས་གདུང་མེད་པའི་འོད་ཟེར་དེ་གྲུབ་བོ། །བཟོད་པ་བཀོད་པའི་འོད་ཟེར་རབ་གཏོང་ཞིང། །མི་བཟོད་སེམས་ཅན་གང་དག་
[048-504b6] དེས་བསྐུལ་བ། །ཁྲོ་དང་ཐ་བ་ང་རྒྱལ་ཡོངས་སྤངས་ཤིང། །དེ་དག་རྟག་ཏུ་བཟོད་མོས་དགའ་བར་འགྱུར། །སྡིག་ལྡན་རྣམས་ཀྱི་ཉེས་བྱས་བཟོད་བྱས་ཏེ། །བྱང་ཆུབ་དོན་དུ་འཁྲུགས་
[048-504b7] པ་མ་བྱས་ཤིང། །བསྟོད་པའི་ཡོན་ཏན་རྟག་ཏུ་བསྔགས་བརྗོད་པས་།དེས་ན་བཟོད་པ་བཀོད་པ་དེ་གྲུབ་བོ། །སྦྱངས་དང་ལྡན་པའི་འོད་ཟེར་རབ་གཏོང་ཞིང། །ལེ་ལོའི་སེམས་ཅན་ཀྱི་


[048-505a0] [505A] 
[048-505a1] ༄༅། །གང་དག་དེས་བསྐུལ་བ། །རིགས་པར་བརྩོན་པ་དཀོན་མཆོག་གསུམ་རྣམས་ལ། །སྦྱོར་བ་སྐྱོན་མེད་མཆོད་པ་བྱེད་པར་འགྱུར། །རིགས་པར་བརྩོན་པ་
[048-505a2] དཀོན་མཆོག་གསུམ་རྣམས་ལ། །སྦྱོར་བ་སྐྱོ་བ་མེད་པས་མཆོད་བྱས་ནས། །དེ་དག་བདུད་བཞིའི་ལམ་ལས་རབ་འདས་ཏེ། །བྱང་ཆུབ་བླ་མེད་མྱུར་དུ་རེག་པར་འགྱུར། །སེམས་
[048-505a3] ཅན་མང་པོ་བརྩོན་འགྲུས་འཛིན་བཅུག་སྟེ། །དཀོན་མཆོག་གསུམ་ལ་མཆོད་པ་རབ་བྱས་ནས། །ཟད་པའི་དུས་ན་དམ་ཆོས་ཡོངས་བཟུང་བས་།དེས་ན་སྦྱངས་དང་ལྡན་པའི་འོད་
[048-505a4] ཐོབ་བོ༑ ༑ཞི་བར་བྱེད་པའི་འོད་ཟེར་རབ་གཏོང་ཞིང། །རྣམ་འཁྲུགས་སེམས་ཅན་གང་དག་དེས་བསྐུལ་པ། །དེ་དག་ཆགས་མེད་སྡང་མེད་རྨོངས་མེད་ཅིང། །རྟོགས་པར་གྱུར་
[048-505a5] ནས་མཉམ་བཞག་སེམས་སུ་འགྱུར། །སྡིག་པའི་གྲོགས་པོ་སྐྱོན་ལྡན་སྤྱོད་ཅན་དང། །འདྲེ་བ་ཡོངས་སུ་རྣམ་པར་སྤངས་བྱས་ཏེ། །དགོན་པ་རབ་ཞི་བསམ་གཏན་བསྔགས་
[048-505a6] བརྗོད་པས། །དེས་ན་ཞི་བར་བྱེད་པའི་འོད་གྲུབ་བོ། །ཤེས་རབ་བཀོད་པ་འོད་ཟེར་རབ་གཏོང་ཞིང། །ཤེས་འཆལ་སེམས་ཅན་ཇི་སྙེད་དེས་བསྐུལ་བ། །བདེན་དང་རྟེན་དང་རྣམ་
[048-505a7] ཐར་ཚུལ་རྣམས་དང། །དབང་པོ་ཤེས་པ་རྟོགས་པར་ཁོང་ཆུད་འགྱུར། །བདེན་དང་རྟེན་དང་རྣམ་ཐར་ཚུལ་རྣམས་དང། །དབང་པོ་ཤེས་པ་རྟོགས་པར་ཁོང་ཆུད་ཅིང། །ཉི་མའི་སྒྲོན་


[048-505b0] [505B] 
[048-505b1] །ཤེས་རབ་སྣང་བར་མཛད་པའི་རྒྱལ་བར་འགྱུར། །རྒྱལ་སྲིད་ནོར་དང་བདག་ཕངས་ཡོངས་བཏང་སྟེ། །བྱང་ཆུབ་དོན་དུ་ཆོས་གང་བཙལ་བྱས་པས། །ཆོས་
[048-505b2] དེ་གུས་པར་བྱས་ནས་རབ་བཤད་པས། །ཤེས་རབ་བཀོད་པའི་འོད་ཟེར་དེ་གྲུབ་བོ། །སངས་རྒྱས་ལྡན་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །
[048-505b3] སངས་རྒྱས་སྟོང་ཕྲག་དུ་མ་བསམ་ཡས་རྣམས། །པདྨ་དམ་པ་རྣམས་ལ་བཞུགས་པར་མཐོང། །སངས་རྒྱས་ཆེ་དང་སངས་རྒྱས་རྣམ་ཐར་དང། །སངས་རྒྱས་རྣམ་འཕྲུལ་མཐའ་ཡས་
[048-505b4] བརྗོད་བྱས་ཤིང། །སངས་རྒྱས་སྟོབས་དང་རྫུ་འཕྲུལ་རབ་བརྗོད་པས། །དེས་ནི་སངས་རྒྱས་ལྡན་པའི་འོད་གྲུབ་བོ། །མི་འཇིགས་སྦྱིན་པའི་འོད་ཟེར་རབ་གཏོང་ཞིང། །འཇིགས་ཉེན་
[048-505b5] སེམས་ཅན་གང་དག་དེས་རེག་པ། །འབྱུང་པོ་གཟའ་དང་གསད་བརྡེག་བཅིང་བ་དང། །ནད་འགོ་འཇིགས་པ་ཀུན་ལས་ཐར་པར་འགྱུར། །མི་འཇིགས་སྦྱིན་པས་སེམས་ཅན་གང་
[048-505b6] བསྐྱབས་དང། །སྲོག་ཆགས་བསོད་ལས་བཟློག་པ་བྱས་པ་དང། །འཇིགས་པ་སྐྱབས་ཚོལ་རྣམས་ལ་བསྐྱབས་བྱས་ལས། །མི་འཇིགས་སྦྱིན་པའི་འོད་ཟེར་དེས་གྲུབ་བོ། །བདེ་བ་
[048-505b7] ཀུན་བྱེད་འོད་ཟེར་རབ་གཏོང་ཞིང། །ནད་པ་ན་བ་གང་དག་དེས་རེག་པ། །རྣམ་པ་ཀུན་ཏུ་ནད་ཀྱི་སྡུག་བསྔལ་ཐར། །བསམ་གཏན་ཏིང་འཛིན་བདེ་བ་རྣམས་ཀྱང་ཐོབ། །ནད་གསོས་འབྲས་


[048-506a0] [506A] 
[048-506a1] ༄༅། །བུ་སྨན་དང་རྩ་བ་དང། །རིན་ཆེན་བཅུད་ལེན་སྤོས་དང་བྱུག་པ་དང། །བུ་རམ་སྦྲང་རྩི་འོ་མ་མར་དག་དང། །འབྲུ་མར་ཟས་སྐོམ་བྱིན་པས་དེ་ཐོབ་བོ། །སངས་
[048-506a2] རྒྱས་སྟོན་པའི་འོད་ཟེར་རབ་གཏོང་ཞིང། །ཚེ་ཟད་ཐ་མར་གང་དག་དེས་བསྐུལ་བ། །སངས་རྒྱས་རྗེས་དྲན་སངས་རྒྱས་མཐོང་བར་འགྱུར། །དེ་དག་ཤི་འཕོས་སངས་རྒྱས་བཞུགས་
[048-506a3] ཤིང་འགྲོ། འཆི་བའི་དུས་སུ་སངས་རྒྱས་དྲན་བྱས་ཏེ། །དགའ་བྱེད་རྒྱལ་བའི་སྐུ་གཟུགས་བསྟན་བྱས་ཤིང། །འཆི་ཁར་སངས་རྒྱས་སྐྱབས་སུ་བཏང་བརྗོད་པས། །སངས་རྒྱས་
[048-506a4] སྟོན་པའི་འོད་ཟེར་དེ་ཐོབ་བོ། །ཆོས་རབ་བརྗོད་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །ཆོས་ཉན་ཀློག་ཅིང་ཡི་གེར་འབྲི་བ་བྱེད། །དེ་
[048-506a5] དག་རྟག་ཏུ་ཆོས་ལ་དགའ་མོས་འགྱུར། །ཆོས་ཀྱི་མུ་གེ་བྱུང་ཚེ་ཆོས་བརྗོད་དེ། །ཆོས་ཚོལ་རྣམས་ཀྱི་བསམ་པ་རྫོགས་བྱས་ཤིང་།འདུན་པ་བསྐྱེད་དེ་ཆོས་ལ་བརྩོན་གྱིས་
[048-506a6] ཞེས༑ ༑བརྗོད་པས་ཆོས་རབ་བརྗོད་པ་དེ་ཐོབ་བོ། །སངས་རྒྱས་སྲས་རྣམས་ཡོངས་སུ་བསྐུལ་བའི་ཕྱིར། །དབྱངས་དང་ལྡན་པའི་འོད་ཟེར་རབ་གཏོང་ཞིང། །འཇིག་རྟེན་གསུམ་
[048-506a7] ན་སྒྲ་རྒྱུད་ཇི་སྙེད་པ། །ཀུན་ཀྱང་དེ་བཞིན་གཤེགས་པའི་གསུང་དུ་ཐོས། །གསང་བསྟོད་སྒྲ་ཡིས་དྲང་སྲོང་ཆེ་བསྟོད་དེ། །རྒྱལ་བའི་གསུང་སྒྲ་དོན་ཏུ་སིལ་སྙན་དང། །སྒྲ་ཆེན་


[048-506b0] [506B] 
[048-506b1] །རབ་ཏུ་བསྒྲགས་པས་དབྱངས་ལྡན་འོད་གྲུབ་བོ། །འཆི་མེད་སྦྱིན་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པས། །
[048-506b2] བག་མེད་སྤྱོད་པ་ཐམས་ཅད་རབ་སྤངས་ཏེ། །ཡོན་ཏན་ཀུན་ལ་བརྩོན་པ་ཉམས་སུ་ལེན། །འདུས་བྱས་རྟག་ཏུ་བདེ་བ་མེད་པ་སྟེ། །སྡུག་བསྔལ་འཚེ་བ་དུ་མས་ཡོངས་སུ་གང། །འགོག་པ་
[048-506b3] རྟག་ཏུ་བདེ་ཞིང་ཞི་སྐྱེད་ཅེས། །བརྗོད་པས་འཆི་མེད་སྦྱིན་པ་དེ་ཐོབ་པོ། །ཁྱད་པར་ལྡན་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་བསྐུལ་བྱས་པ། །རྒྱལ་བ་རྣམས་ཀྱི་
[048-506b4] ཚུལ་ཁྲིམས་ཁྱད་པར་དང། །ཏིང་འཛིན་ཁྱད་པར་ཤེས་རབ་ཁྱད་པར་ཐོས། །ཐུབ་ཆེན་རྒྱལ་པོའི་ཁྲིམས་ཀྱི་མཆོག་གྱུར་ཅིང། །ཏིང་འཛིན་མཆོག་དང་ཤེས་རབ་མཆོག་གྱུར་ཅེས། །
[048-506b5] བྱང་ཆུབ་དོན་དུ་བསྟོད་ཅིང་བསྔགས་བརྗོད་པས། །དེས་ན་ཁྱད་པར་ལྡན་པའི་འོད་གྲུབ་བོ། །རིན་ཆེན་བཀོད་པའི་འོད་ཟེར་རབ་གཏོང་ཞིང། །སེམས་ཅན་གང་དག་འོད་དེས་
[048-506b6] བསྐུལ་བྱས་པ། །རིན་ཆེན་མི་ཟད་གཏེར་རྣམས་ཐོབ་གྱུར་ནས། །དྲང་སྲོང་ཆེ་ལ་རིན་ཆེན་དམ་པས་མཆོད། །རྒྱལ་དང་རྒྱལ་བའི་མཆོད་རྟེན་རིན་ཆེན་ཕུལ། །སྐྱེ་བོ་ཉོན་མོངས་
[048-506b7] རིན་ཆེན་རྣམས་ཀྱིས་བསྡུས། །རྒྱལ་བ་རྣམས་ལ་རིན་ཆེན་རབ་ཕུལ་བས། །རིན་ཆེན་བཀོད་པའི་འོད་ཟེར་གྲུབ་པར་གྱུར། །སྤོས་རབ་སྣང་བའི་འོད་ཟེར་རབ་གཏོང་ཞིང། །སེམས་


[048-507a0] [507A] 
[048-507a1] ༄༅། །ཅན་གང་དག་འོད་དེས་བསྐུལ་བྱས་པ། །མི་ལ་མེད་སྤོས་ཡིད་འོང་ཚོར་གྱུར་ནས། །སངས་རྒྱས་ཡོན་ཏན་རྣམས་ལ་ངེས་པར་འགྱུར་།མི་
[048-507a2] དང་ལྷ་ཡི་སྤོས་དང་བྱུག་པ་ཡིས། །མི་ཡི་གཙོ་ལ་མཆོད་པ་རབ་བྱས་ཏེ། །སྤོས་ལས་རྒྱལ་བའི་གཟུགས་དང་མཆོད་རྟེན་དག་བྱས་པས་སྤོས་རབ་སྣང་བ་དེ་གྲུབ་བོ། །
[048-507a3] སྣ་ཚོགས་བཀོད་པའི་འོད་ཟེར་རབ་གཏོང་ཞིང། །རྒྱལ་མཚན་བ་དན་གདུགས་མཆོག་སྣ་ཚོགས་དང། །སིལ་སྙན་བསྒྲགས་ཤིང་སྤོས་ཀྱིས་བདུགས་པ་ཡིས། །ཕོ་
[048-507a4] བྲང་དམ་པ་མཛེས་བྱས་མེ་ཏོག་བཀྲམ། །སིལ་སྙན་དག་གིས་རྒྱལ་བ་རྣམས་བསུ་ཞིང། །མེ་ཏོག་བྱུག་པ་བདུག་སྤོས་ཕྱེ་མ་དང། །རྒྱལ་མཚན་པ་དན་གདུགས་
[048-507a5] མཆོག་རྣམས་ཀྱིས་མཆོད། །དེས་ན་སྣ་ཚོགས་བཀོད་པ་གྲུབ་པར་འགྱུར་།ཤིན་ཏུ་དང་བྱེད་འོད་ཟེར་རབ་གཏོང་ཞིང། །ས་རྣམས་ལག་མཐིལ་བཞིན་དུ་གནས་པར་
[048-507a6] བྱེད༑ ༑མཆོད་རྟེན་དྲང་སྲོང་གནས་རྣམས་སྦྱངས་བྱས་པས། །དེས་ན་ཤིན་ཏུ་དང་བྱེད་འོད་གྲུབ་པོ། །སྤྲིན་དང་ལྡན་པའི་འོད་ཟེར་རབ་གཏོང་ཞིང། །སྤོས་ཀྱི་ཆར་འབེབས་
[048-507a7] སྤྲིན་རྣམས་ཀུན་ཏུ་གནས། །མཆོད་རྟེན་འཁོར་སར་སྤོས་ཀྱི་ཆུས་བཏབ་པས། །སྤྲིན་དང་ལྡན་པའི་འོད་དེ་རབ་ཏུ་ཐོབ། །ལྷབ་ལྷུབ་བཀོད་པའི་འོད་ཟེར་རབ་གཏོང་ཞིང། །གཅེར་


[048-507b0] [507B] 
[048-507b1] །གོས་དང་བགོ་བ་རྒྱན་ཕྲེང་སྣ་ཚོགས་དག་སྦྱིན་པ་བྱས་པས་ལྷབ་ལྷུབ་བཀོད་པ་གྲུབ་།རོ་མཆོག་ལྡན་པའི་འོད་ཟེར་རབ་གཏོང་ཞིང། །
[048-507b2] བཀྲེས་པ་ཁ་ཟས་རོ་མཆོག་ཐོབ་པར་འགྱུར། །ཟས་དང་སྐོམ་དང་རོ་མཆོག་སྣ་ཚོགས་རྣམས། །བྱིན་པས་རོ་མཆོག་ལྡན་པའི་འོད་གྲུབ་བོ་།ནོར་རྣམས་སྟོན་པའི་འོད་ཟེར་རབ་
[048-507b3] གཏོང་ཞིང། །དབུལ་པོ་དག་གིས་རིན་ཆེན་གཏེར་རྣམས་འཐོབ། །དཀོན་མཆོག་གསུམ་ལ་གཏེར་བཞིའི་མི་ཟད་པ། །དབུལ་བ་བྱས་པས་ནོར་སྟོན་འོད་ཐོབ་བོ། །མིག་རྣམས་
[048-507b4] སྦྱོང་བའི་འོད་ཟེར་རབ་གཏོང་ཞིང། །དེ་ཚེ་ལོང་བ་སྣ་ཚོགས་གཟུགས་རྣམས་མཐོང། །རྒྱལ་བ་དག་དང་རྒྱལ་བའི་མཆོད་རྟེན་ལ་།མར་མེ་ཕུལ་བས་མིག་སྦྱོང་འོད་ཟེར་གྲུབ། །
[048-507b5] རྣ་བ་རྣམས་སྦྱོང་འོད་ཟེར་རབ་གཏོང་ཞིང། །རྣ་བ་ཉམས་པས་སྒྲ་མང་ཐོས་པར་འགྱུར། །རྒྱལ་བ་རྣམས་དང་རྒྱལ་བའི་མཆོད་རྟེན་ལ། །སིལ་སྙན་ཕུལ་བས་རྣ་སྦྱོང་འོད་ཟེར་
[048-507b6] གྲུབ༑ ༑སྣ་རྣམས་སྦྱོང་བའི་འོད་ཟེར་རབ་གཏོང་ཞིང། །སྔོན་ཆད་མཚོར་དྲི་ཞིམ་ཚོར་བར་འགྱུར། །རྒྱལ་བ་རྣམས་དང་རྒྱལ་བའི་མཆོད་རྟེན་ལ། །སྤོས་རབ་ཕུལ་བས་
[048-507b7] སྣ་སྦྱོང་འོད་ཟེར་གྲུབ། །ལྕེ་རྣམས་སྦྱོང་བའི་འོད་ཟེར་རབ་གཏོང་ཞིང། །སྒྲ་སྙན་ཡིད་འོང་རྣམས་ཀྱིས་སངས་རྒྱས་བསྟོད། །མི་སྙན་བརླང་བར་སྨྲ་བ་རྣམ་སྤངས་ཏེ། །འཇམ་པར་


[048-508a0] [508A] 
[048-508a1] ༄༅། །སྨྲས་པས་ལྕེ་སྦྱོང་འོད་ཟེར་གྲུབ། །ལུས་རྣམས་སྦྱོང་བའི་འོད་ཟེར་རབ་གཏོང་ཞིང། །དབང་པོ་ཉམས་པ་དབང་པོ་ལྡན་པར་འགྱུར། །རྒྱལ་བ་རྣམས་
[048-508a2] དང་རྒྱལ་བའི་མཆོད་རྟེན་ལ། །ལུས་བཏུད་བྱས་པས་ལུས་རྣམས་སྦྱོང་བ་ཐོབ། །སེམས་རྣམས་སྦྱོང་བའི་འོད་ཟེར་རབ་གཏོང་ཞིང་།སྨྱོས་པ་ཐམས་ཅད་སེམས་དང་ལྡན་
[048-508a3] པར་འགྱུར། །ཏིང་འཛིན་དབང་རྗེས་སེམས་འགྲོ་བྱས་པས་ན། །སེམས་རྣམས་སྦྱོང་བའི་འོད་ཟེར་དེ་གྲུབ་བོ། །གཟུགས་རྣམས་སྦྱོང་བའི་འོད་ཟེར་རབ་གཏོང་ཞིང། །མི་
[048-508a4] དབང་རྣམས་ཀྱི་བསམ་ཡས་སྐུ་མཐོང་སྟེ། །སྐུ་གཟུགས་རི་མོ་སྣ་ཚོགས་མང་པོ་དང། །མཆོད་རྟེན་བརྒྱན་བྱས་གཟུགས་སྦྱོང་འོད་གྲུབ་བོ། །སྒྲ་རྣམས་སྦྱོང་བའི་འོད་ཟེར་
[048-508a5] རབ་གཏོང་ཞིང། །སྒྲ་ནི་སྒྲ་མིན་སྟོང་པར་རབ་ཏུ་ཤེས། །རྐྱེན་ལས་བྱུང་བས་བྲག་ཅ་འདྲ་འོ་ཞེས། །སྒྲ་རྣམས་བསྟན་པས་འོད་ཟེར་དེ་གྲུབ་པོ། །དྲི་རྣམས་སྦྱོང་བའི་
[048-508a6] འོད་ཟེར་རབ་གཏོང་ཞིང། །དྲི་ང་ཐམས་ཅད་དྲི་ཞིམ་མཆོག་ཏུ་འགྱུར། །སྤོས་རབ་མཆོག་ཆུས་རྒྱལ་བའི་མཆོད་རྟེན་དག་ཁྲུས་བྱས་བྱང་ཆུབ་ཞིང་གི་འོད་དེ་ཡིན། །རོ་
[048-508a7] བྲོ་སྦྱོང་བའི་འོད་ཟེར་རབ་གཏོང་ཞིང། །དུག་ཅན་དུག་མེད་རོ་ཡི་མཆོག་ཏུ་འགྱུར། །སངས་རྒྱས་ཉན་ཐོས་བཅས་དང་ཕ་མ་ལ། །རོ་མཆོག་ཐམས་ཅད་ཕུལ་བའི་འོད་དེ་


[048-508b0] [508B] 
[048-508b1] ༑རེག་རྣམས་སྦྱོང་བའི་འོད་ཟེར་རབ་གཏོང་ཞིང། །རེག་ན་རྩུ་བ་པ་འཇམ་ཞིང་བདེ་བར་འགྱུར། །མདུང་ཐུང་རྩེ་གསུམ་རལ་གྲི་མདའ་ཆེན་ཆར། །ཕྲེང་བ་འཇམ་པ་པདྨ་ཨུཏྤལ་
[048-508b2] འགྱུར༑ ༑བཅོས་བུའི་རས་མང་འཇམ་ཞིང་རེག་བདེ་རྣམས། །རྒྱལ་བ་རྣམས་ཀྱི་གཤེགས་བཤུལ་བཏིང་བཀྲམ་སྟེ། །མེ་ཏོག་བྱུག་པ་ན་བཟའ་འཇམ་རྣམས་དང། །ཕྲེང་བ་བླ་རེ་
[048-508b3] ཕུལ་བའི་འོད་དེ་ཡིན། །ཆོས་རྣམས་སྦྱོང་བའི་འོད་ཟེར་རབ་གཏོང་ཞིང། །འཇིག་རྟེན་ཕན་མཛད་རྒྱལ་བ་ཐམས་ཅད་ཀྱི། །སྤུ་རྣམས་ཀུན་ནས་ཆོས་རྣམས་བསམ་མི་ཁྱབ། །བྱུང་
[048-508b4] བ་ཐོས་ནས་མོས་པ་ཐམས་ཅད་ཚིམ། །རྐྱེན་ལས་བྱུང་བས་མ་སྐྱེས་ངོ་བོ་ཉིད། །རྒྱལ་བ་རྣམས་ཀྱི་སྐུ་ནི་ཆོས་སྐུ་སྟེ། །ཆོས་ཉིད་མཁའ་བཞིན་རྟག་ཏུ་གནས་སོ་ཞེས། །བརྗོད་པས་ཆོས་
[048-508b5] རྣམས་སྦྱོང་བ་ཐོབ་པར་འགྱུར། །འོད་ཟེར་སྒོ་མོ་དེ་དག་ལ་སོགས་པ། །དྲང་སྲོང་རྣམས་ཀྱི་སྤུ་ཡི་སྒོ་གཅིག་ནས། །འོད་ཟེར་གངྒཱའི་བྱེ་མ་སྙེད་འབྱུང་སྟེ། །ཀུན་ཀྱང་ལས་སྦྱོར་ཐ་དད་
[048-508b6] ཚུལ་ཅན་ནོ། །ཇི་ལྟར་དེ་དག་སྤུ་ཡི་སྒོ་གཅིག་ནས། །འོད་ཟེར་གངྒཱའི་བྱེ་མ་སྙེད་འབྱུང་བ། །མ་ལུས་སྤུ་རྣམས་ཀུན་ནས་དེ་བཞིན་ཏེ། །དྲང་སྲོང་ཏིང་འཛིན་རྣམ་འཕྲུལ་འདི་འདྲའོ། །
[048-508b7] ཡོན་ཏན་གང་གིས་འོད་ཟེར་གང་གྲུབ་པའི། །ཡོན་ཏན་དེ་གྲོགས་སྔོན་ཆད་གང་གྱུར་པ། །དེ་དག་ཉིད་ལས་འོད་ཟེར་རབ་འབྱུང་སྟེ་།དྲང་སྲོང་ཡེ་ཤེས་རྣམ་འཕྲུལ་འདི་འདྲའོ། །དེ་


[048-509a0] [509A] 
[048-509a1] ༄༅། །དག་བསོད་ནམས་སྔོན་གྲོགས་གང་ཡིན་ལ། །རྗེས་སུ་ཡི་རང་གསོལ་བ་སུས་བཏབ་དང། །གང་གིས་མཐོང་སྟེ་དགེ་བ་བསགས་གྱུར་པས། །དེ་
[048-509a2] དག་ཀུན་གྱིས་འོད་ཟེར་དེ་དག་ཤེས། །གང་དག་བསོད་ནམས་བྱས་ཤིང་དགེ་བསགས་དང། །གང་དག་ཡང་ཡང་སངས་རྒྱས་རྣམས་མཆོད་ཅིང་།སངས་རྒྱས་ཡོན་ཏན་
[048-509a3] འདུན་ཏེ་དོན་གཉེར་བ། །དེ་དག་ཀུན་ལ་འོད་ཟེར་དེ་དག་སྐུལ། །དཔེར་ན་དམུས་ལོང་ཉི་མ་མི་མཐོང་ཡང། །དེ་མེད་མ་ཡིན་འཇིག་རྟེན་ཀུན་ཏུ་འཆར། །མིག་དང་ལྡན་
[048-509a4] པས་ཤར་བར་ཤེས་གྱུར་ནས། །ཀུན་ཀྱང་རང་རང་སོ་སོའི་ལས་ལ་འཇུག་དེ་བཞིན་སྐྱེས་ཆེན་འོད་ཟེར་དེ་དག་ཀུན། །རབ་ཏུ་འབྱུང་ཡང་ལོག་པས་ཉེན་གྱུར་ཅིང། །མོས་
[048-509a5] ཉམས་ཕལ་པ་རྣམས་ཀྱིས་མི་མཐོང་སྟེ། །བློ་གྲོས་ཡངས་པ་རྣམས་ལ་དེ་དག་མོད། །དཔེར་རྒྱན་ནོར་བུ་བཞོན་པ་གཞལ་མེད་ཁང། །བཅུད་ཀྱིས་ལེན་དང་རིན་ཆེན་བྱུག་
[048-509a6] པ་སྤོས༑ ༑དེ་དག་སྐྱེ་བོ་ཆེ་ལ་ཡོད་མོད་ཀྱི། །ཕོངས་པར་གྱུར་པ་རྣམས་ལ་དེ་དག་མེད། །དེ་བཞིན་སྐྱེས་ཆེན་འོད་ཟེར་དེ་དག་མོད། །དེ་དག་ཡོད་ཀྱང་ལོག་པར་ཉེན་གྱུར་ཅིང། །
[048-509a7] མོས་པ་ཉམས་པ་རྣམས་ཀྱིས་མི་མཐོང་སྟེ། །བློ་གྲོས་ཡངས་པ་རྣམས་ལ་དེ་དག་མོད། །གང་དག་འོད་ཟེར་དབྱེ་བ་འདི་ཐོས་ནས། །དད་ཅིང་མོས་ལ་དང་བ་སྐྱེས་གྱུར་ན། །བདག་ནི་


[048-509b0] [509B] 
[048-509b1] །དེ་དག་དོགས་དང་སོམ་ཉི་མི་སྐྱེད་དོ། །དེ་དག་གཡོག་འཁོར་བཀོད་པ་རྣམ་འཕྲུལ་བ། །ཏིང་འཛིན་དམ་པ་མངོན་པར་སྒྲུབ་བྱེད་ཅིང། །ཕྱོགས་
[048-509b2] བཅུ་ཀུན་ཏུ་དོ་ཟླ་མེད་རྣམས་ཀྱིས། །ཞམ་རིང་སངས་རྒྱས་སྲས་རྣམས་སྟོན་པར་བྱེད། །འོད་བཀོད་དེ་དག་པདྨ་སྣ་ཚོགས་པ། །སྟོང་གསུམ་ཚད་ཙམ་བྱིན་གྱིས་བརླབས་བྱས་ནས། །
[048-509b3] སྐྱིལ་ཀྲུང་བཅས་པའི་ལུས་ཀྱིས་ཀུན་ཁྱབ་སྟོན། །ཏིང་འཛིན་རྣམ་པར་འཕྲུལ་བ་འདི་འདྲ་འོ། །དེ་དག་ཞིང་བཅུའི་རྡུལ་སྙེད་པདྨ་གཞན། །འཁོར་དང་བཅས་པ་བྱིན་གྱིས་བརླབས་
[048-509b4] བྱས་ཤིང། །སངས་རྒྱས་སྲས་ཀྱིས་ཐམས་ཅད་ཡོངས་སུ་བསྐོར། །དེ་དག་ཏིང་འཛིན་ཏིང་འཛིན་མེད་པར་གནས། །དྲང་སྲོང་དེ་ཡིས་སེམས་ཅན་གང་དག་རྣམས། །ཡོངས་སུ་སྨིན་བྱས་
[048-509b5] སངས་རྒྱས་ལེགས་བསྒྲུབས་པ། །དེ་དག་པདྨ་ཆེན་པོ་དེ་བསྐོར་ཅིང་།ཀུན་ཀྱང་ཐལ་མོ་སྦྱར་ནས་ལྟ་ཞིང་འཁོད། །གང་དག་ཏིང་འཛིན་གནས་པར་རབ་ཞུགས་པ། །སྐྱེས་ཆེན་རྣམས་
[048-509b6] ཀྱི་ཆོས་ཉིད་འདི་ཡིན་ཏེ། །རང་གི་སློབ་མས་ཀུན་ཀྱང་ཡོངས་བསྐོར་ནས། །སྐར་མའི་ཚོགས་ཀྱིས་ཟླ་བ་བསྐོར་བ་བཞིན། །དེ་དག་ཇི་ལྟར་ཕྱོགས་གཅིག་རབ་འཇུག་ཅིང། །ཞམ་
[048-509b7] རིང་སངས་རྒྱས་སྲས་རྣམས་སྟོན་བྱེད་པ། །དེ་བཞིན་ཕྱོགས་རྣམས་མ་ལུས་ཀུན་ཏུ་སྟོན། །ཏིང་འཛིན་རྣམ་པར་འཕྲུལ་པ་འདི་འདྲ་འོ་།དེ་དག་ཕྱོགས་ཀྱི་དྲ་བ་ཁྱབ་གནས་པའི། །


[048-510a0] [510A] 
[048-510a1] ༄༅། །ཏིང་འཛིན་དམ་པ་མངོན་པར་སྒྲུབ་བྱེད་ཅིང། །ཁ་ཅིག་མཉམ་བཞག་ཁ་ཅིག་ལྡང་བར་ཡང། །ཕྱོགས་རྣམས་ཀུན་ཏུ་རང་གི་ལུས་སྟོན་ཏོ། །དེ་དག་ཤར་
[048-510a2] གྱི་ཕྱོགས་སུ་མཉམ་བཞག་ཅིང། །ནུབ་ཀྱི་ཕྱོགས་ནས་དཔའ་བོ་རྣམ་པར་ལྡང། །ནུབ་ཀྱི་ཕྱོགས་སུ་མཉམ་པར་བཞག་གྱུར་ཅིང། །བདག་ཉིད་ཆེན་པོ་ཤར་གྱི་ཕྱོགས་ནས་ལྡང། །
[048-510a3] དེ་བཞིན་ཕྱོགས་བཅུ་རྣམས་སུ་རབ་ཏུ་འཇུག་གཞན་གྱི་ཕྱོགས་སུ་མཉམ་པར་བཞག་གྱུར་ལ། །ཡེ་ཤེས་ཡོན་ཏན་ཕྱུག་པོ་གཞན་ནས་ལྡང། །དྲང་སྲོང་ཏིང་འཛིན་རྣམ་འཕྲུལ་
[048-510a4] འདི་འདྲའོ། །ཤར་ཕྱོགས་སངས་རྒྱས་ཞིང་རྣམས་གང་ཡིན་པ་།གྲངས་མེད་མ་ལུས་དག་ན་རང་བྱུང་བ། །དེ་དག་སྤྱན་སྔར་ཞབས་དྲུང་དེ་དག་རྣམས། །ཞི་བའི་ཏིང་ངེ་འཛིན་ལ་
[048-510a5] གནས་པར་སྣང། །ཕྱོགས་དེར་མཉམ་པར་བཞག་པ་བསྟན་བྱས་ནས་།དཔའ་བོ་ནུབ་ཀྱི་ཞིང་རྣམས་མ་ལུས་པར། །རྣམ་པར་ལྡང་ཞིང་མངོན་སུམ་རྒྱལ་ཀུན་ལ། །མཆོད་པ་
[048-510a6] དུ་མ་རབ་ཏུ་བྱེད་པར་སྣང། །ནུབ་ཕྱོགས་སངས་རྒྱས་ཞིང་རྣམས་གང་ཡིན་པ། །གྲངས་མེད་མ་ལུས་དག་ན་བཞུགས་སངས་རྒྱས། །དེ་དག་སྤྱན་སྔར་ཞབས་དྲུང་དེ་དག་རྣམས། །
[048-510a7] ཞི་བའི་ཏིང་ངེ་འཛིན་ལ་གནས་པར་སྣང། །ཕྱོགས་དེར་མཉམ་པར་བཞག་པར་བསྟན་བྱས་ནས། །དཔའ་བོ་ཤར་གྱི་ཞིང་རྣམས་མ་ལུས་པར། །རྣམ་པར་ལྡང་ཞིང་མངོན་སུམ་


[048-510b0] [510B] 
[048-510b1] །མཆོད་པ་དུ་མ་རབ་ཏུ་བྱེད་པར་སྣང། །དེ་བཞིན་ཕྱོགས་བཅུ་དག་གི་ཞིང་རྣམས་སུ། །ཕྱོགས་རྣམས་མ་ལུས་ཀུན་ཏུ་བརྟན་པ་འཇུག་ཁ་ཅིག་མཉམ་བཞག་ཁ་
[048-510b2] ཅིག་ལངས་གྱུར་ཅིང། །འཇིག་རྟེན་སྒྲོན་མ་རྣམས་ལ་མཆོད་བྱེད་སྣང། །དེ་དག་མིག་གི་ལམ་ལ་མཉམ་བཞག་ཅིང། །གཟུགས་ཀྱི་ལམ་ལས་བདག་ཉིད་ཆེན་པོ་ལྡང། །གཟུགས་
[048-510b3] རྣམས་བསམ་གྱིས་མི་ཁྱབ་སྟོན་པ་ན། །དེ་ལ་ལྷར་བཅས་འཇིག་རྟེན་རྨོངས་པར་འགྱུར། །གཟུགས་ཀྱི་ལམ་ལ་མཉམ་པར་བཞག་གྱུར་ལ། །མིག་ནི་མ་སྐྱེས་མ་བྱུང་རང་བཞིན་
[048-510b4] ཏེ༑ ༑སྟོང་པ་བྱེད་པ་མེད་པར་རབ་སྟོན་ཅིང། །མིག་གི་ལམ་ནས་དྲན་ལྡན་རྣམ་པར་ལྡང། །དེ་དག་རྣ་བའི་ལམ་ལ་མཉམ་བཞག་ཅིང་།སྒྲ་ཡི་ལམ་ནས་བདག་ཉིད་ཆེན་པོ་ལྡང། །
[048-510b5] གང་ལ་ལྷར་བཅས་འཇིག་རྟེན་རྨོངས་འགྱུར་བ། །སྒྲ་དང་སྐད་རྣམས་ཀུན་ལ་རབ་ཏུ་ཞུགས། །སྒྲ་ཡི་ལམ་ལ་མཉམ་པར་བཞག་གྱུར་ཅིང། །རྣ་བ་མ་སྐྱེས་མ་བྱུང་རང་བཞིན་ཏེ། །སྟོང་
[048-510b6] པ་བྱེད་པ་མེད་པར་རབ་སྟོན་ཅིང། །རྣ་བའི་ལམ་ནས་དྲན་ལྡན་རྣམ་པར་ལྡང། །དེ་དག་སྣ་ཡི་ལམ་ལ་མཉམ་བཞག་ཅིང། །དྲི་ཡི་ལམ་ནས་བདག་ཉིད་ཆེན་པོ་ལྡང། །གང་དུ་ལྷར་བཅས་
[048-510b7] འཇིག་རྟེན་རྨོངས་འགྱུར་བ། །དྲི་མཆོག་དམ་པ་འཇུག་པར་རབ་ཏུ་ཞུགས། །དྲི་ཡི་ལམ་ལ་མཉམ་པར་བཞག་གྱུར་ཅིང། །སྣ་ནི་མ་སྐྱེས་མ་བྱུང་རང་བཞིན་ཏེ། །སྟོང་པ་བྱེད་པ་མེད་པར་རབ་སྟོང་ཅིང་


[048-511a0] [511A] 
[048-511a1] ༄༅། །སྣ་ཡི་ལམ་ནས་དྲན་ལྡན་རྣམ་པར་ལྡང། །དེ་དག་ལྕེ་ཡི་ལམ་ལ་མཉམ་བཞག་ཅིང། །རོ་མཆོག་ཀུན་གྱི་ལམ་ནས་རྣམ་པར་ལྡང། །གང་དུ་ལྷར་བཅས་འཇིག་རྟེན་
[048-511a2] རྨོངས་འགྱུར་བ། །བདག་ཉིད་ཆེན་པོ་རོ་མཆོག་རྣམས་དང་ལྡན། །རོ་མཆོག་རྣམས་ལ་མཉམ་པར་བཞག་གྱུར་ཅིང། །ལྕེ་ནི་མ་སྐྱེས་མ་བྱུང་རང་བཞིན་ཏེ། །སྟོང་པ་བྱེད་པ་མེད་པར་
[048-511a3] རབ་སྟོན་ཅིང། །ལྕེ་ཡི་ལམ་ནས་དྲན་ལྡན་རྣམ་པར་ལྡང། །དེ་དག་ལུས་ཀྱི་ལམ་ལ་མཉམ་བཞག་ཅིང། །རེག་པའི་ལམ་ནས་བདག་ཉིད་ཆེན་པོ་ལྡང། །གང་དུ་ལྷར་བཅས་འཇིག་
[048-511a4] རྟེན་རྨོངས་འགྱུར་བ། །འཇིག་རྟེན་བདེ་བ་སྐྱེད་པའི་རེག་ལ་ཞུགས་།རེག་པའི་ལམ་ལ་མཉམ་པར་བཞག་གྱུར་ཅིང། །ལུས་ནི་མ་སྐྱེས་མ་བྱུང་རང་བཞིན་ཏེ། །སྟོང་པ་བྱེད་པ་མེད་
[048-511a5] པར་རབ་སྟོན་ཅིང། །ལུས་ཀྱི་ལམ་ནས་དྲན་ལྡན་རྣམ་པར་ལྡང། །དེ་དག་སེམས་ཀྱི་ལམ་ལ་མཉམ་བཞག་ཅིང། །ཆོས་ཀྱི་ལམ་ནས་བདག་ཉིད་ཆེན་པོ་ལྡང། །གང་དུ་ལྷར་བཅས་
[048-511a6] འཇིག་རྟེན་རྨོངས་འགྱུར་བ། །ཆོས་ལ་གནས་པའི་འཇུག་པ་རབ་ཏུ་ཞུགས། །ཆོས་ལམ་རྣམས་ལ་མཉམ་པར་བཞག་གྱུར་ཅིང། །སེམས་ནི་མ་སྐྱེས་མ་བྱུང་རང་བཞིན་ཏེ། །སྟོང་པ་
[048-511a7] བྱེད་པ་མེད་པར་རབ་སྟོན་ཅིང། །སེམས་ཀྱི་ལམ་ནས་དྲང་ལྡན་རྣམ་པར་ལྡང། །དེ་དག་བྱིས་པའི་ལུས་ལ་མཉམ་བཞག་ཅིང། །ལང་ཚོ་ཤུགས་ལ་གནས་པ་རྣམས་ལས་ལྡང། །


[048-511b0] [511B] 
[048-511b1] །རྒས་ཤིང་འཁོགས་པའི་ལུས་ལས་རྣམ་པར་ལྡང། །རྒས་ཤིང་འཁོགས་པའི་ལུས་ལ་མཉམ་བཞག་ཅིང། །དད་པའི་དགེ་བསྙེན་མ་ཡི་
[048-511b2] ལུས་ལས་ལྡང། །དགེ་བསྙེན་དད་མའི་ལུས་ལ་མཉམ་བཞག་ཅིང། །དད་པའི་དགེ་བསྙེན་ལུས་ལས་རྣམ་པར་ལྡང། །དད་པའི་དགེ་བསྙེན་ལུས་ལ་མཉམ་བཞག་ཅིང། །དགེ་སློང་མ་ཡི་ལུས་
[048-511b3] ལས་རྣམ་པར་ལྡང། །དགེ་སློང་མ་ཡི་ལུས་ལ་མཉམ་བཞག་ཅིང་།དགེ་སློང་མང་དུ་ཐོས་པའི་ལུས་ལས་ལྡང། །དགེ་སློང་མང་ཐོས་ལུས་ལ་མཉམ་བཞག་ཅིང། །སློབ་དང་མི་སློབ་ལུས་ལས་
[048-511b4] རྣམ་པར་ལྡང། །སློབ་དང་མི་སློབ་ལུས་ལ་མཉམ་བཞག་ཅིང་།རྐྱེན་གྱི་སངས་རྒྱས་ལུས་ལས་རྣམ་པར་ལྡང། །རྐྱེན་གྱི་སངས་རྒྱས་ལུས་ལ་མཉམ་བཞག་ཅིང། །སངས་རྒྱས་སྐུ་མཆོག་རབ་
[048-511b5] ལས་རྣམ་པར་ལྡང། །སངས་རྒྱས་སྐུ་མཆོག་རབ་ལ་མཉམ་བཞག་ཅིང། །ལྷ་ཡི་ལུས་གཟུགས་ལས་ནི་རྣམ་པར་ལྡང། །ལྷ་ཡི་ལུས་གཟུགས་ལ་ནི་མཉམ་བཞག་ཅིང། །རྫུ་འཕྲུལ་ཆེན་
[048-511b6] པོའི་ཀླུ་ཡི་ལུས་ལས་ལྡང། །རྫུ་འཕྲུལ་ཆེ་གླུའི་ལུས་ལ་མཉམ་བཞག་ཅིང། །འཕྲུལ་ཆེན་གནོད་སྦྱིན་ལུས་ལས་རྣམ་པར་ལྡང་།འཕྲུལ་ཆེན་གནོད་སྦྱིན་ལུས་ལ་མཉམ་བཞག་ཅིང། །
[048-511b7] འབྱུང་པོ་ཀུན་གྱི་ལུས་ལས་རྣམ་པར་ལྡང། །འབྱུང་པོ་ཀུན་གྱི་ལུས་ལ་མཉམ་བཞག་ཅིང། །སྤུ་ཡི་སྒོ་གཅིག་ནས་ནི་རྣམ་པར་ལྡང། །སྤུ་སྒོ་གཅིག་ལ་མཉམ་པར་བཞག་གྱུར་ཅིང། །སྤུ་སྒོ་ཐམས་ཅད་


[048-512a0] [512A] 
[048-512a1] ༄༅། །ནས་ནི་རྣམ་པར་ལྡང། །སྤུ་སྒོ་ཀུན་ལ་མཉམ་པར་བཞག་གྱུར་ཅིང། །སྐྲ་རྩེ་གཅིག་གི་ཁྱོན་ལས་རྣམ་པར་ལྡང། །སྐྲ་རྩེ་གཅིག་གི་ཁྱོན་ལ་མཉམ་བཞག་ཅིང། །སྐྲ་རྩེ་
[048-512a2] ཀུན་གྱི་ཁྱོན་ལས་རྣམ་པར་ལྡང། །སྐྲ་རྩེ་ཀུན་གྱི་ཁྱོན་ལ་མཉམ་བཞག་ཅིང། །ཕྲ་རབ་རྡུལ་གྱི་རྡུལ་ལས་དེ་དག་ལྡང། །རྡུལ་གཅིག་ལ་ནི་མཉམ་པར་བཞག་གྱུར་ཅིང། །མ་ལུས་རྡུལ་རྣམས་
[048-512a3] ཀུན་ལས་རྣམ་པར་ལྡང། །རྡུལ་རྣམས་མ་ལུས་ཀུན་ལ་མཉམ་བཞག་ཅིང། །རྒྱ་མཚོའི་རྡོ་རྗེའི་གཞི་ལས་རྣམ་པར་ལྡང། །རྒྱ་མཚོའི་རྡོ་རྗེའི་གཞི་ལ་མཉམ་བཞག་ཅིང། །ནོར་བུའི་ཤིང་ཏོག་
[048-512a4] དག་ལས་རྣམ་པར་ལྡང། །ཤིང་ཏོག་རྣམས་ལ་མཉམ་པར་བཞག་གྱུར་ཅིང། །རྒྱལ་བ་རྣམས་ཀྱི་འོད་ཟེར་སྒོ་ནས་ལྡང། །རྒྱལ་བའི་འོད་ཟེར་སྒོ་ལ་མཉམ་བཞག་ཅིང། །རྒྱ་མཚོའི་ཆུ་ཡི་
[048-512a5] ཆུ་ཀླུང་རྣམས་ལས་ལྡང། །རྒྱ་མཚོའི་ཆུ་ཀླུང་རྣམས་ལ་མཉམ་བཞག་ཅིང། །བདག་ཉིད་ཆེན་པོ་མེ་ཡི་ལམ་ལས་ལྡང། །མེ་ཡི་ལམ་ལ་མཉམ་པར་བཞག་གྱུར་ཅིང། །ཀླུང་གི་ལམ་ལས་
[048-512a6] དྲན་ལྡན་རྣམ་པར་ལྡང། །རླུང་གི་ལམ་ལ་མཉམ་པར་བཞག་གྱུར་ཅིང། །བདག་ཉིད་ཆེན་པོ་ས་ཡི་གཞི་ལས་ལྡང། །ས་ཡི་གཞི་ལ་མཉམ་པར་བཞག་གྱུར་ཅིང། །ལྷ་ཀུན་གཞལ་མེད་
[048-512a7] ཁང་ལས་རྣམ་པར་ལྡང། །ལྷ་ཀུན་གཞལ་མེད་ཁང་ལ་མཉམ་བཞག་ཅིང། །དྲན་ལྡན་དེ་དག་མཁའ་ལས་རྣམ་པར་ལྡང། །ཡོན་ཏན་བསམ་ཡས་བསགས་པ་དེ་དག་གི་ཏིང་འཛིན་


[048-512b0] [512B] 
[048-512b1] །རྒྱལ་བ་ཀུན་གྱིས་བསྐལ་པ་བསམ་ཡས་སུ། །བཤད་པ་མཛད་ཀྱང་ཟད་པར་མཛད་མི་སྤྱོད། །འགྲོ་ལས་རྣམ་སྨིན་བསམ་གྱིས་མི་ཁྱབ་སྟེ། །རྒྱལ་བ་ཀུན་
[048-512b2] གྱིས་དེ་དག་གསུངས་པ་ནི། །ཀླུ་ཡི་རྣམ་འཕྲུལ་སངས་རྒྱས་རྣམ་འཕྲུལ་དང། །བསམ་བྱེད་བསམ་གཏན་རྣམ་འཕྲུལ་བསམ་མི་ཁྱབ། །དེ་དག་ལ་ཡང་དཔེ་བསྟན་བརྗོད་པར་བྱ། །དེ་དག་འདྲ་
[048-512b3] བའི་དཔེ་ལྟ་ཅང་མེད་དེ། །མཁས་ཤིང་རིག་པའི་སྐྱེ་བོ་དཔེ་རྣམས་ཀྱིས། །བསྟན་ན་མྱུར་དུ་སྟོན་རྣམས་ཤེས་པར་འགྱུར། །རྣམ་ཐར་བརྒྱད་ཀྱི་དབང་ལ་གནས་པ་ཡི། །ཉན་ཐོས་གཅིག་ཏུ་གྱུར་
[048-512b4] ནས་མང་པོར་འགྱུར། །མང་པོར་གྱུར་ནས་ཕྱིར་ཡང་གཅིག་གྱུར་ཏེ་།མཁའ་ལ་བསམ་གཏན་འཆའ་ཞིང་འབར་བར་བྱེད། །སྨད་ནས་མེ་འབར་སྟོད་ནས་ཆུ་ཡི་རྒྱུན། །སྟོད་ནས་མེ་འབར་
[048-512b5] སྨད་ནས་ཆུ་ཡི་རྒྱུན། །འགྲོ་དང་འགྲེང་དང་ཉལ་དང་འདུག་པ་དང། །ལུས་འཕྲུལ་སྐད་ཅིག་གཅིག་ལ་བསམ་མི་ཁྱབ། །ད་ནི་སྙིང་རྗེ་ཆེ་དང་མི་ལྡན་ཞིང། །བྱང་ཆུབ་མི་ཚོལ་འཇིག་རྟེན་ཡང་
[048-512b6] འདོར་ཡང། །ལུས་ཀྱི་རྣམ་འཕྲུལ་བསམ་ཡས་སྟོན་བྱེད་ན། །འཇིག་རྟེན་ཕན་འདོད་ཅི་ཕྱིར་སྟོན་མི་བྱེད། །ཉི་ཟླ་མཁའ་ལས་རྣམ་པར་རྒྱུ་འདོད་ཅིང། །ཕྱོགས་རྣམས་ཀུན་གྱི་ཆུ་ཡི་དངོ་དག་
[048-512b7] དང༑ ༑མཚོ་མཚེའུ་མཚོ་བྲན་སྣོད་དང་རིན་ཆེན་དང། །རྒྱ་མཚོ་ཆུ་ཀླུང་རྣམས་སུ་གཟུགས་བརྙན་སྟོན། །དེ་བཞིན་གཟུགས་རྣམས་བསམ་གྱིས་མི་ཁྱབ་པ། །སྐྱེས་བུ་དཔའ་བོ་ཕྱོགས་བཅུ་ཀུན་


[048-513a0] [513A] 
[048-513a1] ༄༅། །ཏུ་སྟོན། །ཏིང་འཛིན་རྣམ་ཐར་ཀུན་གྱི་ཚུལ་ལ་མཁས་།དེ་ལ་དེ་བཞིན་གཤེགས་པ་རང་བྱུང་དབང། །དང་བའི་མཚོ་ལ་ཡན་ལག་བཞི་པའི་དམག་དེ་དག་སོ་སོ་
[048-513a2] རང་གི་གཟུགས་བརྙན་མཐོང། །རལ་གྲི་མདའ་ཆེན་གཞུ་དང་མདའ་རྣམས་དང། །གོ་གྱོན་བཞོན་དང་ཐེག་པར་བཅས་སུ་མཐོང། །གང་གི་གཟུགས་གང་གནས་གང་ཆ་བྱད་གང། །དེ་
[048-513a3] དང་དེ་དག་དེ་ལྟར་ཆུ་ལས་མཐོང། །འོན་ཀྱང་ཆུ་ལ་བྱམས་སྡང་རྣམ་རྟོག་མེད། །དྲང་སྲོང་ཏིང་འཛིན་རྣམ་འཕྲུལ་འདི་འདྲའོ་།རྒྱ་མཚོའི་ལྷ་མོ་སྒྲ་ལྡན་ཞེས་བྱ་བ། །སེམས་ཅན་རྒྱ་མཚོར་
[048-513a4] ཇི་སྙེད་སྐྱེས་རྣམས་ཀྱི། །སྒྲ་ཡི་ཡན་ལག་དབྱངས་ཀྱི་ཚུལ་མཁས་ཏེ། །རང་གི་སྐད་ཀྱིས་སྐད་ཀུན་ཚིམ་པར་བྱེད། །སྒྲ་ལྡན་ཆགས་སྡང་གཏི་མུག་ཅན་དེ་ཡང། །སྐད་རྣམས་ཀུན་གྱི་སྒྲ་
[048-513a5] ཡི་ཚུལ་མཁས་ན། །གཟུགས་དང་ཆོས་ཀྱི་སྟོབས་ལ་དབང་ཐོབ་རྣམས་།ལྷར་བཅས་འཇིག་རྟེན་ཅི་ཕྱིར་མགུ་མི་བྱེད། །ཏུམ་བུ་ར་ཡི་ཆུང་མ་དབྱངས་ལྡན་མ། །ཚངས་པའི་བུ་མོ་ཡིད་
[048-513a6] ལས་བྱུང་བ་དེ། །བདེན་དང་དམ་བཅས་མི་འཚེ་དགའ་རྣམས་ཀྱི་།སེམས་དང་ཡིད་དང་ཁ་ཡི་སྒོར་འཇུག་སྟེ། །དབྱངས་ལྡན་ཚོགས་བཅས་ཞེ་སྡང་ཅན་དེ་ཡང། །བརྟུལ་ཞུགས་གྲུབ་
[048-513a7] མཐུན་དབྱངས་ཀྱི་ཡན་ལག་གིས། །ཡིད་འོང་སྐད་ཀྱིས་འཇིག་རྟེན་མགུ་བྱེད་ན། །ཡེ་ཤེས་ཡོན་ཏན་ཕྱུག་རྣམས་ཅིས་མི་བྱེད། །རིག་སྔགས་ཚུལ་མཁས་སྒྱུ་མའི་མཁན་པོ་ནི། །སྣ་


[048-513b0] [513B] 
[048-513b1] །ཉིན་མཚན་ཡུད་དང་ཟླ་བ་ལོ་བརྒྱ་དང། །ཁྱིམ་བཟང་རྒྱས་པ་ཤིན་ཏུ་མཛེས་པ་སྟོན། །འདོད་ཆགས་དང་ལྡན་སྒྱུ་མའི་མཁན་པོ་ཡང། །སྒྱུ་
[048-513b2] མའི་འཕྲུལ་གྱིས་འཇིག་རྟེན་མགུ་བྱེད་ན། །བསམ་གཏན་མངོན་ཤེས་རྣམ་ཐར་རབ་བསླབ་པ། །སྤྱོད་ཚུལ་མཁས་རྣམས་ཅི་ཕྱིར་མགུ་མི་བྱེད། །ལྷ་དང་ལྷ་མིན་དབང་པོ་འཐབ་པའི་ཚེ། །རྒྱ་ལྡན་
[048-513b3] ལྷ་ཡིས་ལྷ་མིན་ཕམ་བྱས་ན། །དེ་དག་འཇིགས་པས་གདུགས་བཅས་བཞོན་བཅས་ཤིང། །ཐེག་བཅས་དམག་བཅས་གོ་གྱོན་བཞིན་དུ་འབྱེར། །འདོད་ཆགས་དང་ལྡན་ལྷ་དབང་དེ་དག་ཀྱང། །
[048-513b4] ལུས་ཀྱི་རྣམ་འཕྲུལ་བསམ་ཡས་སྟོན་བྱེད་ན། །དབང་ཕྱུག་རྫུ་འཕྲུལ་དབང་གནས་དཔའ་བོ་རྣམས། །ལུས་ཀྱི་རྣམ་འཕྲུལ་ཅི་ཕྱིར་སྟོན་མི་བྱེད། །རྡོ་རྗེ་འཆང་བའི་གླང་པོ་ས་སྲུང་བུ། །དབང་པོའི་
[048-513b5] འཁོར་གྱུར་རྫུ་འཕྲུལ་ཆེན་པོ་དེ། །མགོ་བོ་སུམ་ཅུ་རྩ་གསུམ་མངོན་སྤྲུལ་ཅིང། །མགོ་རྣམས་ཀུན་ལའང་མཆེ་བ་དྲུག་དྲུག་སྟེ། །མཆེ་བ་དེ་དག་སོ་སོ་རེ་རེ་ལའང། །རྫིང་བུ་ཆུས་གང་བདུན་
[048-513b6] བདུན་སྤྲུལ་པར་བྱེད། །རྫིང་དེ་ལ་ཡང་པདྨ་སྣ་ཚོགས་པ། །རྣམ་པར་བཀོད་པ་བདུན་བདུན་སྤྲུལ་པར་བྱེད། །པདྨ་དེ་ལའང་ལྷ་ཡི་བུ་མོ་དག་སྒྱུ་རྩལ་ཀུན་ཤེས་བདུན་བདུན་སྤྲུལ་པར་བྱེད། །དེ་དག་
[048-513b7] རྩེད་མོ་གླུ་གར་ཚུལ་ལ་མཁས། །སུམ་ཅུ་རྩ་གསུམ་དབང་པོ་དེ་དང་རྩེ། །གླང་པོ་དེ་ཡང་ལུས་ནི་བསྒྱུར་བྱས་ཏེ། །ལྷ་རྣམས་ཀུན་དང་འགྲོགས་ཤིང་འདྲ་བར་བྱེད། །སྤྱོད་པའི་ཚུལ་དང་ལོངས་


[048-514a0] [514A] 
[048-514a1] ༄༅། །སྤྱོད་ཀུན་ཡང་མཐུན། །གླང་པོ་མཆོག་གི་རྣམ་འཕྲུལ་དེ་ལྟར་སྣང། །གླང་པོ་ཆགས་སྡང་གཏི་མུག་ལྡན་དེ་ཡང། །འདི་འདྲའི་རྫུ་འཕྲུལ་རབ་ཏུ་སྟོན་བྱེད་ན། །
[048-514a2] ཤེས་རབ་ཐབས་ཀྱི་སྟོབས་ལ་སྦྱངས་པ་རྣམས། །ཏིང་འཛིན་བརྒྱ་ཡིས་རྣམ་འཕྲུལ་ཅིས་མི་བྱེད། །སྒྲ་གཅན་ཇི་ལྟར་འདོད་བཞིན་ལུས་འཕྲུལ་ཏེ། །རྡོ་རྗེའི་གཞི་ལ་རྐང་པ་འཇོག་
[048-514a3] བྱེད་ཅིང། །རྒྱ་མཚོ་ལྟེ་བར་ཕྱིན་པ་ཙམ་དུ་སྟོན། །རི་རབ་རྩེ་དང་ཉིད་ཀྱི་མགོ་ཡང་སྙོམས། །སྒྲ་གཅན་ཆགས་སྡང་གཏི་མུག་ལྡན་དེ་ཡང། །འདི་འདྲའི་རྫུ་འཕྲུལ་རབ་ཏུ་སྟོན་བྱེད་ན། །
[048-514a4] འཇིག་རྟེན་སྒྲོན་མ་བདུད་རྣམས་རབ་འཇོམས་པ། །རྫུ་འཕྲུལ་མཐའ་ཡས་ཅི་རབ་སྟོན་མི་བྱེད། །བརྒྱ་བྱིན་རྣམ་འཕྲུལ་བསམ་ཡས་རབ་སྣང་སྟེ། །ལྷ་དང་ལྷ་མིན་དབང་པོ་གཡུལ་
[048-514a5] འགྱེད་ཚེ། །ལྷ་མིན་བྱེ་བ་ཕྱེས་པ་ཇི་སྙེད་པ། །དེ་སྙེད་བརྒྱ་བྱིན་རང་གི་ལུས་ལས་སྤྲུལ། །ལྷ་མིན་དབང་དང་ལྷ་མིན་ཕལ་ཀུན་གྱིས། །བརྒྱ་བྱིན་རང་གི་མདུན་ན་འདུག་པར་ཤེས། །དེ་ནི་
[048-514a6] རྡོ་རྗེ་འཆང་བས་བཟུང་ངོ་ཞེས། །ལྷ་མིན་དབང་པོ་ཀུན་ཡང་མགོ་མྱོས་གྱུར། །འཇིགས་པར་བྱེད་པའི་མིག་སྟོང་རབ་བསྟན་ཏེ། །རྡོ་རྗེ་མེ་ལྕེ་འབར་བ་ཐོགས་བྱེད་ཅིང། །ལུས་ལ་གོ་
[048-514a7] བགོས་གཟི་བརྗིད་བསྙེན་དཀའ་བའི། །བརྒྱ་བྱིན་མཐོང་ནས་ལྷ་མིན་དབང་པོ་འབྱེར། །དེ་ཡང་བསོད་ནམས་ཕལ་བའི་མཐུ་སྟོབས་ཀྱིས་།ལྷ་རྒྱལ་དོན་དུ་རྣམ་པར་འཕྲུལ་བྱེད་ན། །


[048-514b0] [514B] 
[048-514b1] །བསོད་ནམས་མི་ཟད་རྣམས་ལྟ་ཅིས་མི་འཕྲུལ། །ལྷ་ལ་སྐུལ་མ་འདེབས་པ་ལྷ་ཡི་རྔ་།ལྷ་ལས་རྣམ་པར་སྨིན་པས་གྲུབ་གྱུར་པ། །ལྷ་རྣམས་
[048-514b2] བག་མེད་གནས་པར་ཤེས་གྱུར་ནས། །རྔ་དེ་ནམ་མཁའ་ལས་ནི་སྒྲ་སྒྲོག་སྟེ། །འདོད་པ་ཐམས་ཅད་མི་རྟག་ཐེར་ཐུག་མིན། །ཐ་ཤལ་མི་བརྟན་དབུ་བའི་ངོ་བོ་ཉིད། །སྒྱུ་མ་སྨིག་རྒྱུ་ཆུ་ཟླ་
[048-514b3] མཚུངས་ཤིང་འདྲ། །སྲིད་པ་ཐམས་ཅད་རྨི་ལམ་སྨིན་དང་མཚུངས་།བག་མེད་ཐམས་ཅད་དགྲ་བཅས་མྱ་ངན་ཅན། །འཆི་བའི་ལམ་ཡིན་མི་འཆིའི་ལམ་མ་ཡིན། །ཇི་སྙེད་སུ་དག་བག་མེད་
[048-514b4] གནས་གྱུར་པ། །དེ་དག་འཆི་བདག་ཆུ་སྲིན་ཆེན་པོས་ཟིན། །སྡུག་བསྔལ་རྩ་བ་ཡོངས་འཛིན་ཐམས་ཅད་ཡིན། །སྐྱེ་བ་ཐམས་ཅད་འཕགས་པ་རྣམས་ཀྱིས་སྨད། །འདོད་པའི་ཡོན་ཏན་རྣམས་
[048-514b5] གྱིས་ཡུལ་ལ་རྨོངས། །ཆོས་ཀྱི་སྟོབས་ལ་རྟག་དགའ་གྱིས་ཞེས་སྐུལ་།རྔ་དེས་བསྐུལ་ནས་བརྒྱ་བྱིན་ལྷ་རྣམས་དང། །ལྷ་ཡི་འདུན་ས་ཆོས་བཟང་འདུག་ནས་སུ། །གཏམ་གང་ཞི་ཞིང་
[048-514b6] འདོད་ཆགས་བྲལ་མཐུན་པ། །ཆོས་ཀྱི་གཏམ་དེ་ལྷ་རྣམས་ཀུན་ལ་རྗོད། །རྔ་དེ་གཟུགས་མེད་བསྟན་དུ་མི་རུང་ཡང། །དེ་ལྟར་རྔ་སྒྲས་དོན་ཆེན་རབ་བྱེད་ན། །བསམ་པ་ཇི་བཞིན་གཟུགས་
[048-514b7] ནི་ཡོངས་སྟོན་རྣམས། །འགྲོ་བ་ཀུན་གྱི་དོན་ཆེན་ཅིས་མི་བྱེད། །ལྷ་དང་ལྷ་མིན་དབང་པོ་གཡུལ་འགྱེད་ཚེ། །ལྷ་ཡི་བསོད་ནམས་ཁྱད་པར་མཐུ་སྟོབས་ཀྱི། །ལྷ་ལ་སྐུལ་མ་འདེབས་པའི་རྔ་ཡི་


[048-515a0] [515A] 
[048-515a1] ༄༅། །སྒྲ༑ ༑ལྷ་རྣམས་མ་འཇིགས་ཤིག་ཅེས་སྒྲ་འབྱིན་ཏེ། །རྔ་ཡིས་བསྐུལ་ནས་ལྷ་རྣམས་རབ་དགའ་ཞིང། །སྐྲག་པ་མེད་དེ་སྟོབས་ཀྱང་སྐྱེ་བར་འགྱུར། །ལྷ་མིན་
[048-515a2] དབང་པོ་སྐྲག་པས་ཉེན་པ་རྣམས། །འཇིགས་ནས་དམག་བཅས་དེ་ཡི་མོད་ལ་འབྱེར། །དེ་ལྟར་སྒྲ་སྐྲད་འབྱིན་པའི་རྔ་འདྲ་བ། །འགྲོ་བ་ཀུན་གྱི་སྐྱབས་དང་དཔུང་གཉེན་པོ། །ཉོན་མོངས་
[048-515a3] བདུད་བཅོམ་སྙིང་རྗེ་ཆེ་ལྡན་རྣམས། །ཞི་བའི་སྒྲ་བསྒྲགས་ཉོན་མོངས་སེལ་བར་བྱེད། །དབང་པོའི་ལྷ་ཡི་བུ་མོ་དགུ་བཅུ་གཉིས་།དབང་པོའི་སྤྲུལ་པས་ཀུན་ཀྱང་དགའ་བར་འགྱུར། །
[048-515a4] གཅིག་ཀྱང་བདག་དང་བརྒྱ་བྱིན་རྩེ་བར་ཤེས། །གཅིག་ལྟར་ལྷ་མོ་ཀུན་ཀྱང་དེ་བཞིན་ནོ། །ལྷ་མོ་ཀུན་དང་དགའ་བར་གནས་སྣང་ཡང་།ཆོས་བཟང་མདུན་ས་ན་ཡང་དེ་བཞིན་འདུག་ལྷ་
[048-515a5] རྣམས་ཀུན་ལ་ཆོས་རབ་སྟོན་སྣང་ཞིང། །བརྒྱ་བྱིན་སྐད་ཅིག་གཅིག་ལ་རྣམ་པར་འཕྲུལ། །བརྒྱ་བྱིན་ཆགས་སྡང་གཏི་མུག་ལྡན་པ་ཡང་།སྤྲུལ་པས་རང་གི་འཁོར་རྣམས་དགའ་བྱེད་ན། །
[048-515a6] འགྲོ་དོན་མི་སྐྱོ་སྦྱོར་རྣམས་ཅི་ཡི་ཕྱིར། །རྫུ་འཕྲུལ་སྟོབས་ཀྱིས་འཇིག་རྟེན་མགུ་མི་བྱེད། །བདུད་ཀྱི་དཀྲུགས་མ་འགྲོ་བའི་དབང་སྒྱུར་བ། །དེ་ཡི་དབང་དུ་སེམས་ཅན་འདི་ཀུན་འདོང། །
[048-515a7] ལས་དང་ཉོན་མོངས་ཀུན་ཏུ་ཞུགས་པ་ཡིས། །སོ་སོའི་སྐྱེ་བོ་ཐམས་ཅད་བདུད་དེས་བཅིངས། །ཆགས་སྡང་གཏི་མུག་ལྡན་པའི་བདུད་དེ་ཡང་།འགྲོ་བ་ཐམས་ཅད་དབང་དུ་འགྱུར་བྱེད་ན། །


[048-515b0] [515B] 
[048-515b1] །འགྲོ་བ་ཐམས་ཅད་རང་གི་ཕྱོགས་མི་གཞོན། །སྟོང་གསུམ་གནས་ཀྱི་བདག་པོ་ཚངས་པ་ཡང། །སྟོང་གསུམ་ཚངས་གནས་ཇི་སྙེད་ཡོད་པ་ན། །
[048-515b2] དེ་དག་ཀུན་ན་འདུག་པར་རབ་སྣང་ཞིང། །ཚངས་པའི་སྒྲ་དབྱངས་ཤིན་ཏུ་ཡིད་འོང་སྒྲོག་ཚངས་དེ་འཇིག་རྟེན་པ་ཡི་ཚངས་ལམ་གྱི་།བསམ་གཏན་མངོན་ཤེས་རྣམ་པར་འཕྲུལ་བྱེད་ན། །
[048-515b3] འཇིག་རྟེན་རབ་འདས་བླ་ན་མེད་པ་ཡི། །བསམ་གཏན་རྣམ་པར་གནས་པ་ཅིས་མི་འཕྲུལ། །དབང་ཕྱུག་ཆེན་པོའི་ཤེས་པའི་རྣམ་འཕྲུལ་ལྟོས་།རྒྱ་མཚོའི་སྤྲིན་གྱིས་ཆར་ཐིགས་རབ་བཀྱེ་བ། །
[048-515b4] སྐད་ཅིག་གཅིག་ལ་ཐམས་ཅད་བགྲང་བར་བྱེད། །ཐིགས་འགའི་ཟེར་ཀྱང་མ་ཤེས་དེ་མེད་ན། །བསླབ་པ་བསྐལ་པ་བསམ་ཡས་རབ་བསླབ་སྟེ། །བྱང་ཆུབ་བླ་མེད་ཡེ་ཤེས་ཐོབ་པ་རྣམས། །
[048-515b5] ཅི་ཕྱིར་སྐད་ཅིག་གཅིག་ལ་སེམས་ཀྱིས་ནི། །འགྲོ་བ་མ་ལུས་ཀུན་གྱི་སེམས་མི་ཤེས། །སེམས་ཅན་ལས་སྨིན་བསམ་གྱིས་མི་ཁྱབ་པས། །འཇིག་རྟེན་འདི་ཀུན་རླུང་ལས་ཡོངས་སུ་བྱུང། །
[048-515b6] རྒྱ་མཚོ་རི་དང་ལྷ་ཡི་གཞལ་མེད་ཁང། །རིན་ཆེན་རྣམ་ཕྱེ་ས་བོན་བཀྲམ་པའང་བྱུང། །རླུང་ལས་སྤྲིན་བྱུང་ཆར་པའང་ཀུན་ཏུ་འབབ། །རླུང་གིས་སྤྲིན་ཀྱང་རབ་ཏུ་ཞི་བར་བྱེད། །འཇིག་རྟེན་
[048-515b7] ལོ་ཏོག་འཕེལ་བའང་རླུང་བྱེད་དེ། །རླུང་ནི་འགྲོ་བ་ཀུན་ལ་ཕན་པ་སྐྱེད། །རླུང་དེ་ཕ་རོལ་ཕྱིན་ལ་མ་བསླབ་ཅིང། །སངས་རྒྱས་ཡོན་ཏན་རྣམས་ལ་མ་བསླབ་ཀྱང། །འཇིག་རྟེན་རྣམ་སྨིན་


[048-516a0] [516A] 
[048-516a1] ༄༅། །བསམ་ཡས་སྟོན་བྱེད་ན། །དམ་པ་ཐོབ་ནས་ཅི་ཕྱིར་སྟོན་མི་བྱེད། །རྒྱ་མཚོའི་འབྲུག་སྒྲའི་སྤྲིན་གྱི་ཆུ་ཚོགས་ནི། །བྱ་སྐད་རི་དྭགས་སྐད་དང་སྐྱེས་པ་དང། །
[048-516a2] བུད་མེད་བུ་མོ་ཁྱེའུ་སྐད་ཅི་སྙེད་པ། །ཀུན་གྱི་སྒྲ་སྙན་སེམས་ཅན་རྣམས་ལ་སྒྲོག་དེ་ལྟར་སྒྲ་སྙན་རང་བཞིན་མེད་ཤེས་ནས་།སྒྲིབ་པ་མེད་པའི་སྤོབས་དང་ལྡན་འགྱུར་ཞིང། །འགྲོ་
[048-516a3] བ་ཀུན་ལ་སྒྲ་སྙན་བརྗོད་བྱས་ནས། །ཡིད་འོང་སྒྲ་ཡིས་འཇིག་རྟེན་མགུ་བར་བྱེད། །རྒྱ་མཚོ་འདི་ལ་ངོ་མཚར་རྨད་ཀྱི་ཆོས། །འགྲོ་ཀུན་རྒྱ་དང་མཚུངས་པས་རྒྱ་མཚོ་སྟེ། །ཆུ་དང་འབྱུང་
[048-516a4] པོ་རིན་ཆེན་ཡོད་མི་ཟད། །ཆུ་རྣམས་བཟུང་བས་ངོམས་པར་འགྱུར་བ་མེད། །དེ་བཞིན་དེ་དག་འགྲོ་ཀུན་རྒྱ་འདྲ་སྟེ། །བསོད་ནམས་བསམ་གཏན་རྣམ་པར་ཐར་རྣམས་དང། །ཤེས་རབ་
[048-516a5] ཡེ་ཤེས་ཡོན་ཏན་ཀུན་མི་ཟད། །བསོད་ནམས་ཡོན་ཏན་གསོག་པས་ངོམས་པ་མེད། །རྒྱ་མཚོའི་ཀླུ་ནི་རྣམ་པར་རྩེ་བ་ན། །ས་ཡི་གཞི་ནས་དབང་སྒྱུར་གནས་ཀྱི་བར། །གླིང་བཞི་
[048-516a6] བཅས་པར་སྤྲིན་ཆེན་རྒྱས་འགེངས་ཏེ། །དེ་དག་ཀུན་ཀྱང་སྣ་ཚོགས་བཀོད་པ་མང། །དེ་ནི་དབང་སྒྱུར་གནས་སུ་འཛམ་གླིང་གི་གསེར་གྱི་མདོག་གི་སྤྲིན་རྣམས་རྣམ་པར་སྒྲུབ། །
[048-516a7] འཕྲུལ་དགར་མུ་ཏིག་དམར་པོའི་མདོག་ལྟ་བུ། །དགའ་ལྡན་གནས་སུ་ཁ་བ་བ་མོའི་མདོག་འཐབ་བྲལ་གནས་སུ་མཐོན་མཐིང་བཻ་ཌཱུརྱ། །སུམ་ཅུ་གསུམ་དུ་རྡོ་ཡི་སྙིང་པོ་འདྲ། །སྐྱོང་


[048-516b0] [516B] 
[048-516b1] །རྒྱ་མཚོར་རྡོ་རྗེ་མི་ཕྱེད་མཁྲེགས་འདྲ་བ། །མི་ཅིའི་གནས་སུ་སྤོས་མཆོག་འཁྲིགས་ལྟ་བུ། །ཀླུ་ཡི་གནས་སུ་པདྨའི་མདོག་འདྲ་བ། །གསང་བའི་
[048-516b2] གནས་སུ་ངང་པའི་བྱ་གར་མཆོག་ལྷ་མིན་གནས་སུ་རི་བྲག་མདོག་འདྲ་བ། །བྱང་དུ་གསེར་གྱི་འོད་ཟེར་མདོག་སྟོན་ཏེ། །གླིང་རྣམས་གཞན་དུ་སྣ་ཚོགས་བཀོད་པ་སྟོན། །འཛམ་
[048-516b3] བུའི་གླིང་དུ་རི་སྔོན་འདྲ་བ་སྟེ། །གང་ན་ཅི་མཐོ་སྤྲིན་རྣམས་དེ་བཞིན་ནོ། །དབང་སྒྱུར་གནས་སུ་གསེར་སྤྲིན་དེས་བསྟན་ནས། །ཉི་མའི་མདོག་འདྲ་གློག་ཀྱང་རབ་ཏུ་འགྱེད། །འཕྲུལ་དགའི་
[048-516b4] གནས་སུ་ཟླ་འོད་བཟང་འདྲ་དང། །དགའ་ལྡན་གནས་སུ་འཛམ་བུའི་གསེར་མདོག་འདྲ། །འཐབ་བྲལ་གནས་སུ་ཁ་བ་བ་མོའི་མདོག་སུམ་ཅུ་གསུམ་དུ་གསེར་གྱི་འོད་ཟེར་འདྲ། །
[048-516b5] སྐྱོང་བའི་གནས་སུ་དཔལ་གྱི་སྙིང་པོའི་མདོག་རྒྱ་མཚོར་མུ་ཏིག་དམར་པོའི་མདོག་འདྲ་བཀོད། །མི་ཅིའི་གནས་སུ་མཐོན་མཐིང་བཻ་ཌཱུརྱ། །ཀླུ་ཡི་གནས་སུ་དཔལ་གྱི་སྙིང་པོའི་མདོག་
[048-516b6] གསང་བའི་གནས་སུ་ཤེལ་གྱི་མདོག་འདྲ་བ། །ལྷ་མིན་གནས་སུ་རྡོ་ཡི་སྙིང་པོ་འདྲ། །བྱང་དུ་ནོར་བུ་སྐར་མདོག་ཁ་དོག་འདྲ། །གླིང་གཞན་རྣམས་ནའང་བཀོད་པ་གཞན་དང་གཞན། །
[048-516b7] འཛམ་བུའི་གླིང་དུ་ཟླ་བའི་ནོར་བུ་འབར། །སྤྲིན་གྱི་མཚན་ཉིད་མཐུན་པའི་གློག་ཀྱང་འགྱེད། །དེ་ནི་དབང་སྒྱུར་གནས་སུ་ཚངས་སྒྲ་སྒྲོག་འཕྲུལ་དགའི་གནས་སུ་རྔ་སྒྲ་སྒྲོག་པར་བྱེད་


[048-517a0] [517A] 
[048-517a1] ༄༅། །དགའ་ལྡན་གནས་སུ་སིལ་སྙན་རོལ་མོའི་སྒྲ། །འཐབ་བྲལ་གནས་སུ་ལྷ་ཡི་བུ་མོའི་སྒྲ། །སུམ་ཅུ་གསུམ་དུ་མི་ཅི་མང་པོའི་སྐད། །སྐྱོང་བའི་གནས་སུ་
[048-517a2] དྲི་ཟའི་སྐད་དུ་སྟེ། །རྒྱ་མཚོར་རི་འཐབ་སྒྲ་སྐད་འདྲ་བ་འོ་།མི་ཅིའི་གནས་སུ་གླིང་བུ་ཀུན་ལ་སྒྲ། །ཀླུ་ཡི་གནས་སུ་ཀ་ལ་པིངྐའི་སྒྲ། །གསང་བའི་གནས་སུ་ཀླུ་ཡི་བུ་མོའི་སྒྲ། །ལྷ་
[048-517a3] མིན་གནས་སུ་ལྷ་ཡི་རྫ་རྔའི་སྒྲ། །མི་ཡི་གནས་སུ་རྒྱ་མཚོ་གླིང་བུའི་སྒྲ། །དེ་ནི་དབང་སྒྱུར་གནས་སུ་ལྷ་སྤོས་ཞིམ། །མེ་ཏོག་སྣ་ཚོགས་བཀོད་པའི་ཆར་ཡང་འབེབས། །འཕྲུལ་
[048-517a4] དགའི་ཟླ་བ་ཟླ་བཟང་འདྲ་བ་ཡི། །མེ་ཏོག་མནྡཱར་ཕྲེང་དང་བྱུག་པ་འབེབས། །དགའ་ལྡན་གནས་སུ་ནོར་བུ་ཆེན་པོའི་མདོག་རྒྱན་གྱི་དམ་པ་རིན་ཆེན་སྣ་ཚོགས་དང། །གཙུག་
[048-517a5] གི་ནོར་བུ་ཟླ་བ་འདྲ་བ་དང། །གསེར་མདོག་འདྲ་བའི་དར་ལའི་ཆར་ཡང་འབེབས། །རྒྱལ་མཚན་གདུགས་དང་བ་དན་སྣ་ཚོགས་དང་།ཕྲེང་བ་རྣམས་དང་རྒྱན་དང་བྱུག་པ་
[048-517a6] དང། །མུ་ཏིག་དམར་དང་གསེར་དང་དར་ལ་དང། །སིལ་སྙན་ཡིད་འོང་འཐབ་བྲལ་གནས་སུ་འབེབས། །སུམ་ཅུ་གསུམ་དུ་ཡིད་བཞིན་ནོར་བུ་མཆོག་སྐྱོང་བའི་གནས་སུ་ཙནྡན་
[048-517a7] སྙིང་པོའི་མཆོག་གུར་གུམ་སིལ་མ་ལྷ་ཤིང་ཏ་མ་ལ། །སྤོས་ཆུའི་རྒྱུན་དང་མེ་ཏོག་རབ་ཏུ་འབེབས། །སྐྱོང་བའི་གནས་སུ་ཀླུ་ཡི་དབང་པོ་དེ། །ཉམས་སྟོབས་སྐྱེ་བའི་ཁ་ཟས་སྐོམས་


[048-517b0] [517B] 
[048-517b1] །ཁ་དོག་དྲི་ཞིམ་རོ་དང་ལྡན་པ་དང། །དེ་མིན་རིན་ཆེན་བསམ་ཡས་ཆར་ཡང་འབེབས། །དེ་ནི་རྒྱ་མཚོ་ཆེན་པོར་རྒྱུན་དུ་ཡང། །ཆར་རྒྱུན་མི་འཆད་གཉའ་ཤིང་ཙམ་དག་དང། །
[048-517b2] རྣམ་རྒྱལ་ཆེན་པོ་མཛོད་རྣམས་མི་ཟད་པ། །རིན་ཆེན་བཀོད་པ་མཐའ་ཡས་ཆར་ཡང་འབེབས། །མི་ཅིའི་གནས་སུ་རྒྱན་ཕྲེང་སྣ་ཚོགས་དང། །པདྨ་ཨུཏྤལ་རས་དང་རིན་ཆེན་དང། །མེ་
[048-517b3] ཏོག་པརཤ་མ་ལིའི་ཕྱེ་མ་སྤོས། །པི་ཝང་གླིང་བུ་སྒྲ་སྙན་རྫ་རྔ་འབེབས། །ཀླུ་ཡི་གནས་སུ་མུ་ཏིག་དམར་པོ་སྟེ། །གསང་བར་ནོར་བུ་རིན་ཆེན་སྐར་མདོག་འདྲ། །ལྷ་མིན་གནས་སུ་རལ་གྲི་
[048-517b4] མདའ་ཆེན་དང། །དགྲ་འདུལ་གཞུ་དང་སྟེའུ་ཀའི་ཆར་པ་འབེབས་།བྱང་དུ་དེ་ནི་རྒྱན་ཕྲེང་རིན་ཆེན་དང། །མེ་ཏོག་པརཤ་མ་ལི་ཙམ་པའི་ཕྲེང། །ཀུན་རན་གཙང་དང་ཨ་ཏི་མུཀྟ་འབེབས། །
[048-517b5] གླིང་གཞན་རྣམས་ནའང་སྣ་ཚོགས་ཆར་པ་འབེབས། །འཛམ་བུའི་གླིང་དུ་ཆུ་གསལ་དང་བ་ཡི། །ཆར་རྣམས་ཆོས་བཞིན་ཕྲ་བའི་རྒྱུན་དུ་འབེབས། །མེ་ཏོག་འབྲས་བུ་སྨན་དང་སྤོས་
[048-517b6] དང་ཤིང། །ལོ་ཏོག་བདེ་བྱེད་འཇིག་རྟེན་རྣམས་སུ་སྐྱེད། །དེ་ལྟར་སྤྲིན་བཀོད་བསམ་གྱིས་མི་ཁྱབ་དང། །གློག་འབྱིན་འབྲུག་སྒྲོག་བཀོད་པའི་ཆར་འབེབས་ཀྱང། །གནས་ནས་མི་
[048-517b7] གཡོ་རྣམ་པར་རྟོག་པ་མེད། །ཀླུ་ཡི་རྣམ་འཕྲུལ་དེ་ལྟར་བསམ་མི་ཁྱབ། །རྒྱ་མཚོའི་ཆུ་ན་གནས་པ་དེ་ལྟར་ཡང། །ཀླུ་ཡི་རྣམ་འཕྲུལ་བསམ་ཡས་སྟོན་བྱེད་ན། །ཆོས་ཀྱི་རྒྱ་མཚོ་


[048-518a0] [518A] 
[048-518a1] ༄༅། །ཞུགས་པའི་ཡོན་ཏན་ཕྱུག་རྣམ་འཕྲུལ་མཐའ་ཡས་ཅི་ཕྱིར་སྟོན་མི་བྱེད། །བག་ཙམ་སྨོས་པའི་དཔེ་ཚུལ་འདི་དག་གིས་།སྐྱེས་ཆེན་དེ་དག་རྣམས་
[048-518a2] ཀྱིས་བརྗོད་པ་བྱས། །དཔའ་བོ་དེ་དག་དཔེ་རྣམས་ཀུན་དང་བྲལ། །དེ་དག་འདི་འདྲའི་རྣམ་ཐར་དབང་སྒྱུར་རོ། །བློ་གྲོས་དམ་པ་བློ་གྲོས་རྒྱ་ཆེན་ལྡན། །མ་ནོར་བློ་གྲོས་མཐའ་ཡས་བློ་
[048-518a3] གྲོས་ཅན། །ཡེ་ཤེས་མཆོག་ལྡན་ཁྱད་པར་བློ་ཅན་གྱི། །རྣམ་ཐར་མཆོག་རྣམས་འདི་དག་རྣམས་ཀྱིས་སྤྱད། །རྣམ་ཐར་དམ་པ་འདི་དག་སུས་ཐོས་ནས། །ཡིད་ཆེས་འཛིན་ཅིང་འཇིག་
[048-518a4] རྟེན་སྒྲོག་བྱེད་པ། །དེ་དག་ངོ་མཚར་རྨད་བྱུང་ཆོས་ལྡན་དེ་།དེ་དག་དཀའ་བྱེད་མི་ཡི་འཇིག་རྟེན་ན། །འདི་འདྲ་ཆོས་འདིར་གང་དག་དད་གྱུར་པ། །སེམས་ཅན་སོ་སོའི་སྐྱེ་བོའི་ཚོགས་ན་
[048-518a5] དཀོན༑ ༑གང་དག་དགེ་བསགས་བསོད་ནམས་བྱས་གྱུར་པ། །དེ་དག་རྒྱུ་ཡི་སྟོབས་ཀྱིས་འདི་ལ་དད། །གང་དག་ཉན་ཐོས་ཐེག་ལའང་ཡིད་ཆེས་པའི། །མི་དག་མི་ཡི་འཇིག་རྟེན་རྣམས་
[048-518a6] ན་ཉུང། །དེ་བས་རྐྱེན་གྱི་ཐེག་པར་རབ་ཏུ་ཉུང། །ཐེག་པ་ཆེན་པོར་དེ་དག་དེ་བས་ཉུང། །ཐེག་པ་ཆེ་ལ་ཞུགས་པ་དེ་དཀོན་ཏེ་།གང་དག་ཆོས་འདིར་དད་པའང་རབ་དཀོན་ན། །འཇུག་
[048-518a7] ཅིང་འཛིན་པ་སྨོས་ཀྱང་ཅི་དགོས་ཏེ། །གང་དག་དེ་བཞིན་སྒྲུབ་པ་སྨོས་ཅི་དགོས། །གང་དག་སྟོང་གསུམ་རི་དང་རྒྱ་མཚོར་བཅས། །ཕྱི་མའི་བསྐལ་པར་མགོ་བོས་འདེགས་བྱེད་ཀྱང། །


[048-518b0] [518B] 
[048-518b1] །དེ་འདྲ་དེ་ནི་དེ་ལ་ཡོད་མ་ཡིན། །ལ་ལས་སྟོང་གསུམ་རྡུལ་སྙེད་སེམས་ཅན་ལ། །བདེ་བ་ཀུན་གྱིས་བསྐལ་པར་བསྙེན་བཀུར་ཡང། །ཆོས་འདི་
[048-518b2] དད་པའི་བསོད་ནམས་ཅི་འདྲ་བ། །བསོད་ནམས་ཁྱད་པར་དེ་འདྲ་དེ་ལ་མེད། །ལ་ལས་ཞིང་བཅུ་རི་དང་རྒྱ་མཚོར་བཅས། །ལག་པའི་མཐིལ་དུ་བསྐལ་པར་མཁར་འཛིན་ཀྱང། །ཆོས་འདིར་དང་
[048-518b3] པའི་བྱ་དཀའ་ཅི་འདྲ་བ། །དེ་འདྲ་དེ་ནི་དེ་ལ་ཡོད་མ་ཡིན། །ལ་ལས་ཞིང་བཅུའི་རྡུལ་སྙེད་སེམས་ཅན་ལ། །བདེ་བ་ཀུན་གྱིས་བསྐལ་པར་བསྙེན་བཀུར་ཀྱང། །ཆོས་འདིར་དད་པའི་བསོད་
[048-518b4] ནམས་ཅི་འདྲ་བ། །བསོད་ནམས་ཁྱད་པར་དེ་འདྲ་དེ་ལ་མེད། །ལ་ལས་ཞིང་བཅུའི་རྡུལ་སྙེད་སངས་རྒྱས་རྣམས། །བདེ་བ་ཀུན་གྱིས་བསྐལ་པར་བསྙེན་བཀུར་བས། །གང་གིས་ཆོས་ཀྱི་
[048-518b5] ལེའུ་འདི་བཟུང་བྱས་པ། །བསོད་ནམས་དེ་ནི་དེ་བས་ཁྱད་པར་འཕགས་།རྣམ་ཐར་དེ་དག་རབ་ཏུ་བསྟན་བའི་ཚེ། །ཕྱོགས་བཅུའི་ཞིང་རྣམས་ཐམས་ཅད་གཡོས་པར་གྱུར། །བདུད་ཀྱི་
[048-518b6] གནས་རྣམས་མོག་མོག་བྱས་གྱུར་ཅིང། །སྒྲ་རབ་ཕྱུང་བས་ངན་སོང་རབ་ཏུ་ཞི། །ཕྱོགས་བཅུ་ཀུན་གྱི་མི་ཡི་སེངྒེ་རྣམས། །དེ་དག་ཀུན་གྱིས་མངོན་པར་ཞལ་བསྟན་ཏེ། །ཕྱག་བརྐྱང་
[048-518b7] མཛད་ནས་ཡོན་ཏན་མཐའ་ཡས་པ། །བཟང་པོ་དཔལ་གྱི་མགོ་ལ་བཞག་པར་གྱུར། །ཕྱག་གི་མཐིལ་གྱིས་མགོ་ལ་བྱུག་མཛད་དེ། །རྣམ་ཐར་འདི་དག་ལེགས་པར་བཤད་པ་ལེགས། །


[048-519a0] [519A] 
[048-519a1] ༄༅། །ཁྱོད་ཀྱིས་ལེགས་བསྟན་རྗེས་སུ་ངེད་དགྱེས་ཞེས། །སངས་རྒྱས་དེ་དག་ཀུན་གྱིས་གསུང་བརྗོད་དོ། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་པ་
[048-519a2] བསྟན་པ་འདི་དག་བཀའ་སྩལ་ནས་ཅང་མི་གསུང་བར་གྱུར་ཏོ། །དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་གང་དག་འཁོད་པའི་ལྷ་ཐམས་ཅད་དང། མི་
[048-519a3] དང་མི་མ་ཡིན་པ་དེ་དག་ཐམས་ཅད་ཀྱིས་དེ་བཞིན་གཤེགས་པས་འདི་ལེགས་པར་བཀའ་སྩལ་ཏོ། །ཀྱེ་མ་དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བ་གཉིས་པ་འདི་
[048-519a4] མཛད་དོ། །ཆོས་བསྟན་པ་འདི་སྔོན་མ་ཐོས་སོ། །སེམས་ཅན་གང་དག་ཆོས་ཀྱི་རྣམ་གྲངས་འདི་རྙེད་པར་འགྱུར་བ་དེ་དག་ནི་ཤིན་ཏུ་དཀོན་ཏེ། སེམས་ཅན་དེ་དག་ནི་དགེ་བའི་རྩ་
[048-519a5] བ་ངན་ངོན་དང་ལྡན་པ་མ་ཡིན་ནོ། །སེམས་ཅན་དེ་དག་ནི་སངས་རྒྱས་མང་པོ་ལ་བསྙེན་བཀུར་བྱས་པ་ཡིན་ནོ། །སེམས་ཅན་དེ་དག་ནི་ལྷ་དང་བཅས་པ། བདུད་དང་བཅས་པ་
[048-519a6] ཚངས་པ་དང་བཅས་པའི་འཇིག་རྟེན་ལ་མཆོད་རྟེན་ལྟ་བུར་འགྱུར་ཏེ། དེ་དག་ནི་བདུད་དམ། །བདུད་ཀྱི་རིས་ཀྱི་ལྷ་རྣམས་སམ། རབ་ཏུ་བྱུང་བ་རྣམས་སམ། ཁྱིམ་ན་གནས་པ་རྣམས་
[048-519a7] སམ༑ དེ་བཞིན་དུ་རྒྱལ་པོ་རྣམས་སམ། བློན་པོ་ཆེན་པོ་རྣམས་སམ་ཁྱིམ་བདག་རྣམས་ཀྱིས་གཙེ་བར་མི་ནུས་སོ་ཞེས་ཅ་ཅོ་དང། ག་ཞའི་སྒྲ་ཕྱུང་ངོ། །དེ་ནས་བཅོམ་ལྡན་


[048-519b0] [519B] 
[048-519b1] ཏོ། །བཅོམ་ལྡན་འདས། མདོ་སྡེ་དཀོན་མཆོག་འདི་ལྟ་བུ་དག་འཇིག་རྟེན་དུ་འབྱུང་བ་ནི་རྙེད་པར་དཀའ་བ་ལགས་
[048-519b2] ཏེ༑ འོན་ཀྱང་དེ་བཞིན་གཤེགས་པའི་མཐུས་ཆོས་འདི་ལྟ་བུ་དག་འཇིག་རྟེན་དུ་བྱུང་ཞིང། དེ་བཞིན་གཤེགས་པའི་མཐུ་ཉིད་ཀྱིས་སེམས་ཅན་དེ་དག་གིས་ཀྱང་ཐོས་ལགས་
[048-519b3] སོ༑ ༑དེ་ནས་བཅོམ་ལྡན་འདས་ཀྱིས་ལྗགས་ཀྱི་དབང་པོ་ཕྱུང་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་ཆོས་ཀྱི་རྣམ་གྲངས་འདི་ཟུངས་
[048-519b4] ཤིག་ཆོངས་ཤིག་ལྷོགས་ཤིག་ཀུན་ཆུབ་པར་གྱིས་ཤིག་དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་འདི་སྐད་ཅེས་
[048-519b5] གསོལ་ཏོ། །བཅོམ་ལྡན་འདས། བདག་གིས་ཆོས་ཀྱི་རྣམ་གྲངས་འདི་བཟུང་ལགས་ཏེ། སླན་ཆད་མི་བསྐྱུད་པར་བགྱིད་དོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཐམས་
[048-519b6] ཅད་དང་ལྡན་པའི་བྱང་ཆུབ་སེམས་དཔའི་འཁོར་དང། བྱང་ཆུབ་སེམས་དཔའ་འཕགས་པ་ཀུན་ཏུ་བཟང་པོ་དང། འཇམ་དཔལ་གཞོན་ནུར་གྱུར་པ་དང། ཚེ་དང་ལྡན་པ་ཤཱ་རད་ཏིའི་བུ་དང། ཉན་ཐོས་ཆེན་པོ་གཞན་
[048-519b7] དག་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཤིན་ཏུ་རྒྱས་པ་ཆེན་པོའི་མདོ། འཕགས་པ་སངས་རྒྱས་ཕལ་


[048-520a0] [520A] 
[048-520a1] ༄༅། །པོ་ཆེ་ལས། དཀོན་མཆོག་ཏ་ལ་ལ་ཞེས་བྱ་བའི་གཟུངས་ཀྱི་ཆོས་ཀྱི་རྣམ་གྲངས་རྫོགས་སོ།། །།རྒྱ་གར་གྱི་མཁན་པོ་སུ་རེནྡྲ་བོ་དཧི་དང། ཞུ་ཆེན་གྱི་ལོ་ཙ་བ་བནྡྷེ་
[048-520a2] ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ་ པའི་མཚན་བརྒྱ་རྩ་བརྒྱད་པ། འཇིག་རྟེན་ཀུན་གྱི་མགོན་གཅིག་པ་།ཐམས་ཅད་མཁྱེན་པ་ཐུབ་
[048-520a3] པ་ཆེ༑ ༑ཡོན་ཏན་རྒྱ་མཚོ་མཐའ་ཡས་པའི། །མཚན་བརྒྱ་རྩ་བརྒྱད་ལེགས་པར་བརྗོད། །བཀྲ་ཤིས་ཀུན་གྱི་བཀྲ་ཤིས་པ། །སྡིག་པ་ཐམས་ཅད་རབ་འཇོམས་པ། །སྡུག་བསྔལ་
[048-520a4] ཐམས་ཅད་སེལ་པ་པོ། །སྟོན་པ་ལ་ནི་བདག་ཕྱག་འཚལ། །བཀྲ་ཤིས་ཐམས་ཅད་སྦྱིན་པ་པོ། །ལུས་ཅན་ཀུན་གྱི་སྐྱབས་མཛད་པ། །ཀུན་ཏུ་བདེ་བ་སྦྱིན་པ་པོ། །ཟླ་བ་བཟང་ལ་བདག་
[048-520a5] ཕྱག་འཚལ། །བཀྲ་ཤིས་ཐམས་ཅད་ཡོངས་སུ་རྫོགས། །སེམས་ཅན་ཀུན་ལ་ཐུགས་བརྩེ་བ། །སེམས་ཅན་ཀུན་གྱི་མགོན་པོ་མཆོག་ཐམས་ཅད་མཁྱེན་ལ་བདག་ཕྱག་འཚལ། །
[048-520a6] རིག་པ་ཐམས་ཅད་ལེགས་བསྒྲུབས་པ། །སངས་རྒྱས་ཐོགས་མེད་རྟོགས་པ་པོ། །གནོད་པ་ཐམས་ཅད་སེལ་མཛད་པ། །དོན་ཀུན་གྲུབ་ལ་ཕྱག་འཚལ་ལོ། །རྫོགས་སངས་རྒྱས་པ་
[048-520a7] འགྲོ་བའི་གཉེན། །ལྷ་ཡི་ལྷ་ལ་བསྟོད་པ་ཡི། །མཚན་བརྒྱ་རྩ་བརྒྱད་དམ་པ་འདི། །མཆོག་ཏུ་དགེ་བ་བདག་གིས་བཤད། །དོན་ཀུན་གྲུབ་པ་རྫོགས་སངས་རྒྱས། །ཤཱཀྱའི་སྐྱེས་


[048-520b0] [520B] 
[048-520b1] །ཆོས་ཀུན་དབང་ཕྱུག་བརྟན་པ་པ་།དྲང་སྲོང་ཆེན་པོ་ཡོན་ཏན་མཚོ། །དགྲ་བཅོམ་བདེ་གཤེགས་དེ་བཞིན་གཤེགས། །བཅོམ་ལྡན་འཇིག་རྟེན་ཀུན་
[048-520b2] མཁྱེན་པ། །ཉེས་པའི་དྲི་མ་ཀུན་ལས་འདས། །ཆོས་ཀྱི་སྣང་བ་མཛད་པའི་མཆོག་འཇིགས་མེད་ཤཱཀྱ་ཟས་གཙང་སྲས། །བུ་རམ་ཤིང་པའི་རིགས་དགའ་བ། །གཽ་ཏ་མ་སྟེ་ཉི་མའི་
[048-520b3] རིགས༑ ༑ཐུབ་དཔལ་ཉི་མའི་རྒྱུད་བདག་པོ། །འཇིག་རྟེན་མགོན་པོ་སྟོབས་བཅུར་ལྡན། །བདུད་དཔུང་ངེས་པར་འཇོམས་པ་པོ། །ཉེས་པ་སྤངས་པ་དྲུག་བཅོམ་པ། །མི་འདུལ་ཁ་ལོ་
[048-520b4] བཟང་པོ་པ། །རིག་པ་གྲོལ་བ་མུན་སེལ་བ། །ཞི་བ་དུལ་བ་དཔང་པོ་ཐུལ། །ཚུལ་ཁྲིམས་རྣམ་དག་དྲི་མ་མེད། །འདོད་ཆགས་བྲལ་བ་སེར་སྣ་མེད། །དཔག་ཏུ་མེད་པ་འཇིགས་མེད་བརྙེས། །
[048-520b5] ཆོས་ཀྱི་མཆོག་དང་ལྡན་པ་པོ། །མཐའ་ཡས་དཔེ་མེད་གསུམ་ལྡན་པ་།བསམ་གྱིས་མི་ཁྱབ་ཡ་མཚན་སྟབས། །འཇིག་རྟེན་གསུམ་གཉེར་གསུམ་རིག་པ། །དུས་གསུམ་མཁྱེན་པ་
[048-520b6] ཉེས་གསུམ་འཇོམས། །ཆོ་འཕྲུལ་གསུམ་དང་ལྡན་པ་པོ། །ཕུང་པོ་གསུམ་གྱི་ལམ་སྟོན་པ། །མཚོན་ཆ་རྩོད་མེད་རིམས་ནད་མེད། །བདག་གི་མེད་པ་ང་རྒྱལ་མེད། །ཚེར་མ་མེད་པ་
[048-520b7] སྤྲོས་པ་མེད། །འཇིགས་མེད་ཁ་ན་མ་ཐོ་མེད། །དཔའ་བོ་མཆོག་སྦྱིན་མཆོག་དོན་སོ། །སྨྲ་བའི་སེངྒེ་མི་ཡི་མཆོག་རྣམ་པར་དུལ་བ་ཉོན་མོངས་བྲལ། །རྣམ་དག་བདག་ཉིད་རྣམ་པར་


[048-521a0] [521A] 
[048-521a1] ༄༅། །འདྲེན༑ ༑རིག་དང་ཞབས་སུ་ལྡན་པ་པོ། །ཁྱབ་འཇུག་ཀུན་རྒྱལ་རྣམ་པར་མཛེས། །སེམས་རྡུལ་དྲི་མ་མི་མངའ་བ། །རྡུལ་དང་བྲལ་བ་རིག་པའི་མཆོག་ཞི་
[048-521a2] བར་མཛད་པ་སྡིག་པ་ཞི། །བསིལ་བར་གྱུར་པ་ཤིས་པར་མཛད། །སྟོན་པ་འགྲོ་བའི་སྐྱབས་འོས་པ། །དཔའ་བོ་དག་པ་བསྙེངས་མི་མངའ་།མཚན་རྣམས་ཡོངས་རྫོགས་དཔལ་
[048-521a3] དང་ལྡན། །མིག་མཁན་ཟུག་རྔུ་འབྱིན་པ་པོ། །ཤཱཀྱ་སེངྒེ་དགེ་སྦྱོང་དབང། །དགེ་བའི་ཆོས་ཀྱི་འབྱུང་གནས་གཙང། །སངས་རྒྱས་ཆོས་དྲུག་རྒྱན་མངའ་བ། །ཆོས་དྲུག་དྲི་མ་མེད་
[048-521a4] པའི་སྤྱན། །མངོན་ཤེས་དྲུག་དང་ལྡན་པའི་མཆོག་འགྲོ་དྲུག་རྒྱ་མཚོའི་ཕ་རོལ་གཤེགས། །རང་བྱུང་བདེ་གཤེགས་གྲུབ་པ་པོ། །འཇིག་རྟེན་ཀུན་ལ་ཕན་པར་དགྱེས། །མཉམ་
[048-521a5] བཞག་ཤེས་རབ་མཚུངས་པ་མེད། །ཏིང་ངེ་འཛིན་ལ་རྟག་ཏུ་དགྱེས་།སེམས་ཅན་ཀུན་གྱི་ཕན་པ་ཚོལ། །བདེན་པ་གསུང་པ་དབང་པོ་བསྡམས། །འཇིག་རྟེན་ཀུན་ལ་དགེ་བ་པོ།།
[048-521a6] སེམས་ཅན་སྙིང་པོ་ཀུན་གཟིགས་པ། །འཁོར་བའི་དགོན་ལས་རྒལ་བ་པོ་།དགོངས་པ་ཐམས་ཅད་རྫོགས་གྱུར་པ། །དབང་ལྡན་ཡུལ་ལས་རྣམ་པར་རྒྱལ། །བདེན་པ་བཞི་ནི་
[048-521a7] རབ་སྟོན་པ། །ཕ་རོལ་གཤེགས་པ་གྲོལ་མཛད་མཆོག་འདྲེན་པ་ཤིན་ཏུ་མྱ་ངན་འདས། །བྲམ་ཟེ་ཚངས་པ་ཐུ་བོ་བཙུན། །གཙོ་བོ་བདེ་མཛད་བདེ་ལྡན་པ། །གསུང་མཛད་རྣམ་


[048-521b0] [521B] 
[048-521b1] །རྣམ་གྲངས་འཇིག་རྟེན་ཞི་བར་མཛད་།སེམས་ཅན་ཀུན་ལ་ཕན་པ་པོ། །སྙིང་སྟོབས་ལྡན་པ་ཀུན་གྱི་མཆོག་།འཇིག་རྟེན་མཆོད་གནས་འཇིག་རྟེན་མཁྱེན། །
[048-521b2] འཇིག་རྟེན་སྣང་བ་སྣང་མཛད་པ། །རྙེད་ལྡན་འཇིག་རྟེན་བྱ་བ་འདས། །འཇིག་རྟེན་འདས་པའི་ལམ་དུ་གཤེགས། །ཆོས་ཀྱི་མངའ་བདག་ཆོས་ཀྱི་རྒྱལ། །དེད་དཔོན་ལགས་ཏེ་འོད་མཛད་
[048-521b3] པ༑ ༑སྐྱོབ་པ་པོ་སྟེ་རྐང་གཉིས་མཆོག་བཟོད་པ་གསུང་བ་བཟོད་དང་ལྡན། །གཟུགས་བཟང་བློ་བཟང་ཞི་བ་སྟེ། །མཛའ་བོ་བདེ་སྦྱིན་ངང་ཚུལ་བཟང། །གསེར་གྱི་མདོག་ཅན་འོད་རབ་
[048-521b4] གསལ༑ ༑ཚུལ་བཟང་དགེ་བར་རབ་སྦྱིན་པ། །སངས་རྒྱས་དཔའ་ཆེན་མིའི་སེངྒེ། །དཔའ་བོ་གཅིག་ཏུ་མུན་སེལ་བ། །འཇོམས་པ་མེད་པ་འགྲོ་བའི་སྐྱབས། །རྒྱལ་བ་བླ་མ་མི་མཉམ་
[048-521b5] མཉམ༑ ༑ཞགས་ལས་གྲོལ་བ་སྲིད་པ་མེད། །མི་ཡི་སྐྱེ་མཆོག་ང་རྒྱལ་བཅོམ། །སྤྱན་དང་ལྡན་པ་ཀུན་ཏུ་གཟིགས། །མི་རྣམས་མིག་སྟེ་གསུང་བའི་མཆོག་མཚན་བརྒྱ་རྩ་བརྒྱད་
[048-521b6] དམ་པ་འདི། །རྟག་ཏུ་གང་ཞིག་ཀློག་བྱེད་པ། །དེ་ནི་འཁོར་བའི་འཇིགས་པ་རྒལ། །གོ་འཕང་མཆོག་ཀྱང་ཐོབ་པར་འགྱུར། །དེ་ཕྱིར་རྟག་ཏུ་རབ་བསྒྲིམས་ཏེ། །ནང་པར་ལངས་ནས་
[048-521b7] མཁས་པ་དག་བརྗོད་དམ་ཡང་ན་ཉན་པ་འམ། །ཡང་ན་ཡིད་ལ་སེམས་ཀྱང་རུང། །རྒྱལ་བའི་མཚན་བསྟོད་དགེ་བ་དེ། །བཀྲ་ཤིས་བསོད་ནམས་མཆོག་ཏུ་འགྱུར། །དག་བྱེད་སྡིག་


[048-522a0] [522A] 
[048-522a1] ༄༅། །པ་སེལ་བ་སྟེ། །དོན་ཀུན་གྲུབ་ཅིང་སྲུང་བ་ཡིན། །སྡིག་པ་ཀུན་ལས་རབ་ཏུ་གྲོལ། །སྡུག་བསྔལ་ཀུན་དང་འཇིགས་ལས་གྲོལ་།ཉོན་མོངས་ཀུན་ལས་
[048-522a2] རྣམ་གྲོལ་ཞིང། །སངས་རྒྱས་ཉིད་ནི་བདེ་བར་ཐོབ། །དེ་ལྟར་བདག་གིས་ཐུབ་པའི་ཡོན་ཏན་མཚན་བསྒྲགས་པས། །དགེ་བ་རྒྱ་ཆེན་ཡང་དག་འདི་བསྡུས་གང་ཡིན་པ། །འདི་ཡིས་
[048-522a3] འཇིག་རྟེན་ལྷ་ཡུལ་དང་ནི་ས་སྟེང་དུ། །བདེ་རྣམས་ཐོབ་ནས་བདེ་བ་མཆོག་གིས་སངས་རྒྱས་སྤྱོད། །དེ་བཞིན་གཤེགས་པའི་མཚན་བརྒྱ་རྩ་བརྒྱད་པ་རྫོགས་སོ།། །།
[048-522a4] གཤེགས་མཆོད་སྦྱིན་བཟང་པོ་ཤིང་ཐུན་ཚེ། །བདེ་གཤེགས་ཀུན་ཏུ་ཡོན་ཏན་མཆོག་དེ་ལ། །ཤིང་བིལ་བ་དག་དབུལ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་
[048-522a5] སེམས་བསྐྱེད་དོ། །བདེ་བཞིན་གཤེགས་པ་ཟླ་ཞལ་མར་ཚོང་ཚེ། །བདེ་བཞིན་གཤེག་པ་གཟི་བརྗིད་རྣམ་རྒྱལ་ལ། །ཞུན་མར་དག་ནི་དབུལ་བ་བྱས་ནས་ཀྱང། །དང་པོར་


[048-523b0] [523B] 
[048-523b1] །བདེ་གཤེགས་ཤིན་ཏུ་གཟིགས་པ་ད་ནུར་མཁན། བྱད་ཚེ་དེ་བཞིན་གཤེགས་པ་ལྷས་མཆོད་ལ། །བག་ཚོས་དག་ནི་དབུལ་བ་བྱས་ནས་ཀྱང། །
[048-523b2] དང་པོར་བྱང་ཏུ་ནི་སེམས་བསྐྱེད་དོ། །འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་དྲུག་པ་སྟེ་ཐ་མ། དེ་
[048-523b3] བཞིན་གཤེགས་པ་རྡུལ་བྲལ་འབྲེག་མཁན་ཚེ། །དེ་བཞིན་གཤེགས་པ་ལྷ་ཡི་དབྱངས་དེ་ལ། །སྤུ་གྲི་དག་ནི་དབུལ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་སེམས་
[048-523b4] བསྐྱེད་དོ། །བདེ་གཤེགས་ཡོན་ཏན་ཚོགས་ནི་ཁྲུས་པའི་ཚེ། །བདེ་གཤེགས་འཁྲུལ་པ་མེད་པར་སྦྱོར་བ་ལ། །ཀྲུས་ཁང་དག་ནི་བྱས་ཏེ་བྱས་ཏེ་ཕུལ་ནས་ཀྱང། །དང་པོར་བྱང་
[048-523b5] ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཏོག་ལྡན་ཁྱིམ་བདག་ཚེ་ན་དེ་བཞིན་གཤེགས། །བརྩོན་འགྲུས་ཆེན་པོ་འཁོར་དང་བཅས་པ་བྱེ་བ་དག་དབྱར་གནས་ཟླ་
[048-523b6] གསུམ་ཞལ་ཟས་རོ་བརྒྱ་པ་གསོལ་ནས། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡུལ་འཁོར་སྤོབས་པ་དབུལ་པོའི་ཚེ། །ད་བཞིན་གཤེགས་
[048-523b7] པ་ཡིད་འོང་དབྱངས་དེ་ལ། །མར་མེའི་སྙིང་པོ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་རིན་ཆེན་རབ་སྦྱིན་བྱི་བོ་བྱེད་པའི་ཚེ། །


[048-524a0] [524A] 
[048-524a1] ༄༅། །ཉི་མ་འགའ་ཞིག་ཚངས་པར་སྤྱོད་པ་མནོས་ནས་ཀྱང་།དེ་བཞིན་གཤེགས་པ་ཀུན་ཏུ་དབྱངས་ཅན་དེ་ལ་ནི། །དང་པོ་ཉིད་དུ་བྱང་ཆུབ་ཏུ་ནི་
[048-524a2] སེམས་བསྐྱེད་དོ། །བདེ་གཤེགས་ཟླ་བ་དབྱེས་པ་རྒྱལ་བུའི་ཚེ། །དེ་བཞིན་གཤེགས་པ་སྨོན་ལམ་སྦྱངས་པ་ལ། །སྒེའུ་གཤེར་མེ་ཏོག་དག་གིས་གཏོར་ནས་ཀྱང། །དང་
[048-524a3] པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཁེངས་མེད་བཅའ་པ་མཁན་གྱི་ཚེ། །དེ་བཞིན་གཤེགས་པ་ལྷ་འདོད་དེ་ལ་ནི། །མར་མེ་དག་ནི་དབུལ་བ་བྱས་
[048-524a4] ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེངྒེའི་སྟོབས་ནི་བྲམ་ཟེའི་ཚེ། །དེ་བཞིན་གཤེགས་པ་ཤེས་རབ་སྟོབས་དེ་ལ། །ཨ་མྲའི་
[048-524a5] འབྲས་བུ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དབང་བསྒྱུར་རྒྱལ་པོ་ཁྱིམ་བདག་གི་བུ་ཚེ་བདེ་གཤེགས་ཀུན་ཏུ་
[048-524a6] གཟིགས་དེ་ལ། །སླེ་ཏྲེས་ལོ་མ་དག་གིས་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བདུད་རྩི་གསལ་བ་ཚོང་མཁན་ཚེ། །དེ་བཞིན་
[048-524a7] གཤེགས་པ་ཚངས་པས་མཆོད་དེ་ལ། །གསེར་སྣམ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བསམ་གཏན་


[048-524b0] [524B] 
[048-524b1] །དེ་བཞིན་གཤེགས་པ་ཐུབ་པའི་མེ་ཏོག་ལ། །མེ་ཏོག་དག་གིས་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-524b2] འཁྲུག་མེད་ཚོང་དཔོན་བུར་གྱུར་ཚེ། །དེ་བཞིན་གཤེགས་པ་ནམ་མཁའི་བློ་དེ་ལ། །ནོར་བུ་རིན་ཆེན་གླེགས་མ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །
[048-524b3] བདེ་གཤེགས་དྲི་མར་བཞི་ཕྱུག་པོ་ཡི། །བུ་ཚེ་དེ་བཞིན་གཤེགས་པ་རླབས་འཇོམས་ལ། །གདུ་བུ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །
[048-524b4] བདེ་གཤེགས་ཕྱོགས་མ་སླད་པ་ཁྱིམ་བདག་གི་བུ་ཚེ་བདེ་གཤེགས་ཤེས་རབ་རྫོགས་པ་ལ། །མར་འཁུར་དག་ནི་དབུལ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་
[048-524b5] སེམས་བསྐྱེད་དོ། །བདེ་གཤེགས་མཛེས་པ་བུ་རམ་ཤིང་སྲུང་ཚེ། །དེ་བཞིན་གཤེགས་པ་ཚེར་མ་དཀྲུགས་པ་ལ། །བུ་རམ་ཤིང་དག་དབུལ་བ་བྱས་ནས་ཀྱང། །དང་
[048-524b6] པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་ཞལ་བཟང་ཚོང་བའི་ཚེ། །དེ་བཞིན་གཤེགས་པ་དགྲ་འདུལ་དེ་ལ་ནི། །མུ་ཏིག་དམར་པོ་དག་གིས་
[048-524b7] གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཤུགས་གནས་ཡེ་ཤེས་རྫ་མཁན་ཚེ། །དེ་བཞིན་གཤེགས་པ་དགྲ་བཅོམ་དགྱེས་པ་ལ། །


[048-525a0] [525A] 
[048-525a1] ༄༅། །བུམ་པ་ཆུ་ཡིས་བཀང་སྟེ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་གསུང་དབང་བཅའ་བ་མཁན་གྱི་ཚེ། །དེ་
[048-525a2] བཞིན་གཤེགས་པ་ཚུལ་ཁྲིམས་མཆོག་གནས་ལ། །བཅའ་བ་དག་ནི་ད་བུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱད་དོ་།བདེ་གཤེགས་
[048-525a3] གཟི་བརྗིད་ཆེན་པོ་སྨན་པའི་ཚེ། །དེ་བཞིན་གཤེགས་བ་ཕྱོགས་མཉམ་དགོངས་པ་ལ། །སྐྱུ་རུ་ར་ཡི་འབྲས་བུ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་
[048-525a4] བསྐྱེད་དོ། །བདེ་གཤེགས་བློ་གྲོས་ཟབ་མོ་ཁྱིམ་བདག་ཚེ། །དེ་བཞིན་གཤེགས་པ་དགོངས་པ་སྙོམས་མེད་ལ། །མུ་ཏིག་འབྲུམ་བུ་གསུམ་དག་ཕུལ་ནས་ཀྱང། །
[048-525a5] དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བདུད་རྩི་གཞན་གྱི་ཁོལ་པོའི་ཚེ། །དེ་བཞིན་གཤེགས་པ་བརྩོན་འགྲུས་གསལ་བ་དེའི། །འཆག་སར་ལྗོན་
[048-525a6] ཤིང་རིག་བྱེད་བསྐྲུན་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཆོས་སྟོབས་ཚལ་གྱི་ལས་བྱད་ཚེ། །དེ་བཞིན་གཤེགས་པ་གསལ་བ་བརྒྱ་
[048-525a7] ཆེན་ལ༑ ༑འོད་མའི་ཚལ་དག་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་མཆོད་ལྡན་རྒན་པོའི་ཚེ། །དེ་བཞིན་


[048-525b0] [525B] 
[048-525b1] །ཚྭ་ཡི་རོ་བཅུ་དག་ནི་དབུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མེ་ཏོག་འོད་ནི་ལམ་སྟོན་ཚེ། །དེ་བཞིན་གཤེགས་པ་སྒྲིབ་མེད་
[048-525b2] དགོངས་པ་དེའི། །ལམ་དག་ཉེ་བར་མཆོད་པ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཁམས་མ་སུམ་མཚེད་གནས་གསེར་རྟོག་ཚེ། །དེ་བཞིན་གཤེགས་པ་བསྙེངས་
[048-525b3] མེད་འོད་ཟེར་ལ། །གསེར་སྲང་གཅིག་ཅིག་དབུལ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྒྲ་གཅན་ཉི་མའི་སྙིང་པོ་ཕྱེ་ཚོང་ཚེ། །དེ་བཞིན་གཤེགས་པ་
[048-525b4] བདུད་རྩིའི་དབྱངས་ཅན་དེ་ལ་ནི། །ཀརཤ་བ་ནི་རི་བའི་ཕྱེད་དག་ཕུལ་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ་།དེ་བཞིན་གཤེགས་པ་ལྷས་མཆོད་སྩལ་ཆེན་བྲམ་ཟེའི་ཚེ། །དེ་བཞིན་
[048-525b5] གཤེགས་པ་ལེགས་པར་གསུངས་པ་དེ་ཡི་ནི། །འཁོར་གྱི་ཁྱམས་དག་གསེར་གྱི་སྣམ་བུ་གཏིང་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཐར་པའི་རྒྱལ་
[048-525b6] མཚན་རས་བལ་མཁན། །བྱེད་ཚེ་བདེ་གཤེགས་མཁས་བ་མཆོག་དེ་ལ་།རས་བལ་དག་ནི་གཏོར་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བདུད་
[048-525b7] རྩིའི་འོད་ནི་གཙང་སྦྲ་ཅན་གྱི་ཚེ། །དེ་བཞིན་གཤེགས་པ་ཡོན་ཏན་རྒྱལ་པོ་དེ་ལ་ནི། །སུ་དར་ཤ་ནའི་མེ་ཏོག་གཏོར་བ་བྱས་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་


[048-526a0] [526A] 
[048-526a1] ༄༅། །པ་རྡོ་རྗེ་མི་བཀྲེན་ཚེ། །དེ་བཞིན་གཤེགས་པ་དབང་པོ་སྦས་པ་ལ། །རྒྱ་སྲན་དག་གི་ཕྱེ་དག་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་
[048-526a2] བཞིན་གཤེགས་པ་བརྟན་པ་ཕྲེང་རྒྱུད་ཚེ། །དེ་བཞིན་གཤེགས་པ་ཐར་པའི་བསམ་གཏན་ལ། །སཔྟ་བ་རྣའི་མེ་ཏོག་གཏོར་ནས་ཀྱང་།དང་པོར་བྱང་ཆུབ་ཏུ་ནི་སེམས་
[048-526a3] བསྐྱེད་དོ། །བདེ་གཤེགས་སྣང་ལྡན་ཆེན་པོ་ལམ་དུ་ཞུགས་པ་ན་།བདེ་གཤེགས་རིན་ཆེན་ཕུང་པོ་འདྲེན་པོ་བྱེད་པ་ཡིས། །ནམ་གྱི་གུང་ཐུན་དག་ལ་མེལ་ཚེ་བྱས་ནས་ཀྱང། །
[048-526a4] དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མཛེས་གཤེགས་རྩིས་པའི་བུར་གྱུར་ཚེ། །དེ་བཞིན་གཤེགས་པ་ཙནྡན་སྤོས་དེ་ལ། །ཙམྤ་ཀ་ཡི་མེ་ཏོག་ཕུལ་ནས་
[048-526a5] ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཉི་མ་ལྟར་གཤེགས་མར་ཚོང་ཚེ། །དེ་བཞིན་གཤེགས་པ་གཟིགས་པ་གསལ་དེ་ལ། །མར་ཁུའི་བཏུང་བ་དག་
[048-526a6] ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་པའི་འོད་ནི་དགེ་སློང་ཚེ། །བདེ་གཤེགས་མངོན་འཕགས་སྟོབས་དེའི་འཆགས་དག་ཆག་
[048-526a7] ཆག་ཕྱག་དང་བྱས་ཏེ་སྟན་བཏིང་ནས། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་འོད་ཤུགས་ཚོང་དཔོན་ཚེ་།དེ་བཞིན་གཤེགས་པ་བསྟན་སྡུག་དེ་


[048-526b0] [526B] 
[048-526b1] ༑སྣང་སྒྲོན་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡོན་ཏན་གཙུག་ནི་ཚོང་པའི་ཚེ། །དེ་བཞིན་གཤེགས་པ་དཔག་མེད་བློ་
[048-526b2] དེ་ལ༑ ༑ཙནྡན་དང་ནི་འབྲས་བུ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་བཞིན་གཤེགས་དཔལ་རྫོགས་བཙོ་བླག་མཁན་གྱི་ཚེ། །བདེ་གཤེགས་ཉི་མ་སྟོང་ལྡན་གཟི་
[048-526b3] བརྗིད་ལ། །སོས་ཀ་ཚ་བའི་དུས་སུ་སྐྱོ་མ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེང་སྟོབས་རྒྱལ་པོའི་བུ་མོའི་ཚེ། །དེ་བཞིན་གཤེགས་པ་ཁུར་བོར་དེ་ལ་ནི། །
[048-526b4] ཆོས་ཀྱི་གདན་དག་གདིང་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་གྱེན་དུ་འཕགས་པ་ཤིང་སྲུང་ཚེ། །དེ་བཞིན་གཤེགས་པ་གསལ་བར་གྲགས་དེ་
[048-526b5] ལ༑ ༑ཡུངས་དཀར་སྤར་བ་བཀང་སྟེ་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མེ་ཏོག་བྱིན་ནི་ཤིང་སྲུང་ཚེ། །དེ་བཞིན་གཤེགས་པ་ཕྱོགས་སུ་རྣམ་
[048-526b6] གྲགས་ལ། །ཨེ་རནྜ་ཡི་འབྲས་བུ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་འོད་འགྱེད་ཚོང་པའི་ཚེ། །དེ་བཞིན་གཤེགས་པ་དབང་བསྒྱུར་རྒྱལ་
[048-526b7] པོ་ལ༑ ༑མུ་ཏིག་སྤར་བ་བཀང་སྟེ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་པདྨ་ཞིང་པའི་ཚེ། །དེ་བཞིན་གཤེགས་པ་མཐའ་ཡས་བློ་དེ་ལ། །


[048-527a0] [527A] 
[048-527a1] ༄༅། །ལྷུང་བཟེད་ལོ་ཐོག་སར་པས་བཀང་སྟེ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡེ་ཤེས་དགྱེས་པ་ཚོང་པའི་
[048-527a2] ཚེ༑ ༑དེ་བཞིན་གཤེགས་པ་འོད་ཟེར་ཡངས་པ་ལ། །བུ་རམ་གོང་བུ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་བཀོད་པ་མཛེས་
[048-527a3] པ་ཤིང་སྲུང་ཚེ། །དེ་བཞིན་གཤེགས་པ་བཀོད་པ་གསལ་དེ་ལ། །སོའུ་གནྡྷི་དག་སྙིམ་པ་བཀང་སྟེ་གཏོར། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-527a4] གཤེགས་པ་གཏི་མུག་མེད་གནས་བྲམ་ཟེའི་ཚེ། །དེ་བཞིན་གཤེགས་པ་སྤྱན་མཆོག་དེ་ལ་ནི། །མིག་མི་འཛུམས་པས་བལྟ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་
[048-527a5] སེམས་བསྐྱེད་དོ། །དེ་བཞིན་གཤེགས་པ་རྨ་མང་ལྷམ་མཁན་ཚེ། །དེ་བཞིན་གཤེགས་པ་ཐར་པའི་བརྟུལ་ཞུགས་ལ། །མཆིལ་ལྷམ་དག་ནི་དབུལ་བ་བྱས་ནས་
[048-527a6] ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཏོག་གི་རྒྱལ་མཚན་གྲོང་རྡལ་གྱི། །ཁྱེའུ་ཚེ་བདེ་གཤེགས་ཡིད་འོང་གཟིགས་དེ་ལ། །མེ་ཏོག་
[048-527a7] པརིཤཱི་ཕྲེང་བ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བདེ་བར་དགོངས་པ་ཤིང་ཐུན་ཚེ། །དེ་བཞིན་གཤེགས་པ་འོད་


[048-527b0] [527B] 
[048-527b1] །ཨུཏྤལ་དམར་པོ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་གཏི་མུག་མེད་རྒྱལ་འཁོར་བསྒྱུར་ཚེ། །དེ་བཞིན་
[048-527b2] གཤེགས་པ་བྱང་ཆེན་དེ་ལ་ནི། །ན་བཟའ་རིན་པོ་ཆེ་དག་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཆོ་ག་མཁྱེན་པ་བློན་ཆེའི་ཚེ། །
[048-527b3] འོབས་སུ་སྟེགས་དག་གཟུགས་པ་བྱས་ནས་ཀྱང། །བདེ་གཤེགས་འོད་ཕུང་གཟི་བརྗིད་ཆེན་པོ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་དག་
[048-527b4] པའི་རྒྱ་མཚོ་ཚོང་དཔོན་ཚེ། །དེ་བཞིན་གཤེགས་པ་ཏོག་གི་འོད་དེ་ལ། །ཁྲུས་ཁང་དག་ནི་བྱས་ཏེ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-527b5] གཤེགས་རིན་ཆེན་མངའ་བ་རྩིས་པའི་ཚེ། །དེ་བཞིན་གཤེགས་པ་དགྲ་བཅོམ་མཆོད་གནས་ལ། །མཆིལ་ལྷམ་དག་ནི་དབུལ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་
[048-527b6] སེམས་བསྐྱེད་དོ། །བདེ་གཤེགས་མི་དམའ་བ་ནི་ཤིང་སྲུང་ཚེ། །བདེ་གཤེགས་ཡོན་ཏན་གཟི་བརྗིད་ཕུང་པོ་ལ། །རྒུན་ཆབ་དག་ནི་དབུལ་བ་བྱས་ནས་ཀྱང། །དང་པོར་
[048-527b7] བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྐྱེ་བོ་དགའ་མཛད་དགེ་སློང་ཚེ། །དེ་བཞིན་གཤེགས་པ་མཚན་གསལ་དེ་ལ་ནི། །སྤོས་ནི་སྲང་གི་བཞི་ཆ་ཕུལ་


[048-528a0] [528A] 
[048-528a1] ༄༅། །ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་རྨ་བྱའི་ང་རོ་རྩིས་པའི་ཚེ། །དེ་བཞིན་གཤེགས་པ་འོད་
[048-528a2] འཕྲོ་ཆེན་པོ་ལ། །སྐྱེད་མོས་ཚལ་དག་དབུལ་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མ་ཞུམ་པ་ནི་རྔོན་པའི་ཚེ། །དེ་བཞིན་
[048-528a3] གཤེགས་པ་དགྲ་བཅོམ་གསལ་དེ་ལ། །སྐྱོ་མ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྲིད་སྲེད་དྲི་སྤངས་ཤིང་
[048-528a4] སྲུང་ཚེ། །དེ་བཞིན་གཤེགས་པ་དགོངས་པ་ལེགས་གནས་ལ། །ཤི་ཤ་པ་ཡི་མེ་ཏོག་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-528a5] གཤེགས་སྤྱོད་པའི་སྟེགས་ནི་ཚོང་པའི་ཚེ། །དེ་བཞིན་གཤེགས་པ་སྟེགས་ནི་བཟང་པོ་ལ། །སྲན་ཆུང་དང་ནི་འབྲས་ཆེན་གཟིགས་མ་ཕུལ། །དང་པོར་བྱང་ཆུབ་
[048-528a6] ཏུ་ནི་སེམས་བསྐྱེད་དོ། །བདེ་གཤེགས་ལྷ་མང་སྙན་བསྒྲགས་རིམ་གྲོ་པ། །བྱེད་ཚེ་བདེ་གཤེགས་ཡེ་ཤེས་འབྱུང་གནས་ལ། །རྡོ་ཡི་དན་ཁྲི་དག་ནི་ཕུལ་ནས་
[048-528a7] ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་རིན་ཆེན་སྟོབས་ནི་ཞིང་པའི་ཚེ། །དེ་བཞིན་གཤེགས་པ་ཀུན་ཏུ་རིན་ཆེན་ལ། །གྲོ་ཡིས་སྤར་བ་བཀང་


[048-528b0] [528B] 
[048-528b1] །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་པད་བསྣམས་བཙོ་བླག་མཁན་གྱི་ཚེ། །དེ་བཞིན་གཤེགས་པ་ཉི་མའི་ཕུང་པོ་དེའི། །
[048-528b2] ན་བཟའ་དག་ནི་བཀྲུ་བཤལ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དཔལ་ནི་ཁྱིམ་བདག་ཚེ་།དེ་བཞིན་གཤེགས་པ་
[048-528b3] སྟོན་པའི་སྟེགས་དེ་ལ། །བཞུགས་གདན་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དགྲ་རྒྱལ་བྲམ་ཟེའི་ཆུང་མའི་
[048-528b4] ཚེ༑ ༑བདེ་གཤེགས་ཁྲོ་འཇོམས་བྱང་ཆུབ་སྙིང་པོར་ནི། །གཤེགས་ཚེ་སྦྲང་རྩིར་བསྲེས་པའི་འོ་མ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-528b5] འབྱོར་ལྡན་གྲགས་པ་སློང་བའི་ཚེ། །དེ་བཞིན་གཤེགས་པ་སེངྒེའི་སྐུ་དེ་ལ། །ཨུ་དུམ་ཝ་རའི་འབྲས་བུ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །
[048-528b6] བདེ་གཤེགས་ཡུལ་འཁོར་བཟང་པོ་ཕྲེང་རྒྱུད་བུ་མོའི་ཚེ། །དེ་བཞིན་གཤེགས་པ་བཤེས་གཉེན་གྲགས་པའི་འོད་དེ་ལ། །ཤིང་ཛམྦུ་ཡི་འབྲས་བུ་དབུལ་བ་བྱས་ནས་
[048-528b7] ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མེ་ཏོག་འོད་ནི་ཕྱུགས་རྫིའི་ཚེ། །དེ་བཞིན་གཤེགས་པ་ང་རོ་རྣམ་དག་ལ། །ལྷུང་བཟེད་དར་


[048-529a0] [529A] 
[048-529a1] ༄༅། །བས་བཀང་སྟེ་ཕུལ་ནས་ཀྱང། དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེངྒེའི་ང་རོ་བྲམ་ཟེའི་ཚེ། །དེ་བཞིན་
[048-529a2] གཤེགས་པ་བཟང་པོ་བཞེད་དེ་ལ། །བསྟོད་པ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཟླ་ལྟར་ཤར་པ་ཚོང་པའི་
[048-529a3] ཚེ༑ ༑དེ་བཞིན་གཤེགས་པ་རབ་བཞི་བདག་པོ་ལ། །དངུལ་ལས་བྱས་པའི་ལྷུང་བཟེད་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་འཇོམས་
[048-529a4] པའི་མདོག་ནི་ཚོང་དཔོན་ཚེ། །དེ་བཞིན་གཤེགས་པ་དུལ་བའི་གཟི་བརྗིད་ཀྱི། །གཙུག་ལག་ཁང་ནི་ཙནྡན་དམར་པོས་བྱུགས། །དང་པོར་བྱང་ཆུབ་ཏུ་ནི་སེམས་
[048-529a5] བསྐྱེད་དོ། །དེ་བཞིན་གཤེགས་པ་མི་གཡོ་ཕྲེང་རྒྱུད་ཚེ། །དེ་བཞིན་གཤེགས་པ་གཟི་བརྗིད་ལེགས་མཆོད་ལ། །མེ་ཏོག་བླ་བྲེ་དག་ནི་ཕུལ་ནས་ཀྱང། །དང་པོར་བྱང་
[048-529a6] ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཕན་ལྡན་གཤེགས་པ་ཚོང་པའི་ཚེ། །དེ་བཞིན་གཤེགས་པ་འཇིག་རྟེན་འོད་དེ་ལ། །དངུལ་ལས་བྱས་པའི་མེ་ཏོག་གཏོར་
[048-529a7] ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བསོད་ནམས་སྒྲོན་མ་རྒྱལ་པོའི་འཁོར་བསྒྱུར་ཚེ། །དེ་བཞིན་གཤེགས་པ་འཇིག་རྟེན་


[048-529b0] [529B] 
[048-529b1] །གདུགས་ཚོད་ལོ་གྲངས་བདུན་སྟོང་བར་དུ་སྦྱར་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དབྱངས་ཀྱི་སྐུལ་བ་དེད་
[048-529b2] དཔོན་ཚེ། །དེ་བཞིན་གཤེགས་པ་སྤྱོད་པ་དག་པ་དེའི། །གཙུག་ལག་ཁང་ནི་ཙནྡན་དམར་པོས་བྱས། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་གཽ་ཏ་མ་
[048-529b3] ནི་ལམ་སྟོན་ཚེ། །དེ་བཞིན་གཤེགས་པ་སྟེགས་བཟང་གཟི་བརྗིད་ལ་།གདུགས་ཚོད་དག་ནི་སྦྱར་ཏེ་གསོལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-529b4] གཤེགས་མདངས་སྟོབས་བྲམ་ཟེའི་ཁྱེའུ་ཚེ། །དེ་བཞིན་གཤེགས་པ་སྤྱན་མཆོག་དེ་ཡི་ནི། །ལམ་སྲང་དག་ནི་ཕྱག་དར་བྱས་ནས་ཀྱང་།དང་པོར་བྱང་ཆུབ་ཏུ་ནི་སེམས་
[048-529b5] བསྐྱེད་དོ། །བདེ་གཤེགས་བློ་གནས་རང་བཞིན་ཤིང་རྟ་མཁན། །བྱེད་ཚེ་བདེ་གཤེགས་མཐུ་རྩལ་ཆེན་པོ་ལ། །ཤིང་རྟ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་
[048-529b6] ཏུ་ནི་སེམས་བསྐྱེད་དོ། །བདེ་གཤེགས་ཟླ་བ་བཟང་པོ་མི་བཀྲེན་ཚེ་།དེ་བཞིན་གཤེགས་པ་བདུད་རྩིའི་གཟུགས་དེ་ལ། །མར་མེ་ཁ་ཅིག་གཅིག་ནི་ཕུལ་ནས་ཀྱང། །དང་པོར་
[048-529b7] བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་བྱང་ཆུབ་ཡན་ལག་མེ་ཏོག་ནི། །ཤིང་ཐོག་ཚོང་ཚེ་བདེ་གཤེགས་ཤེས་རབ་མངའ་བ་ལ། །ཨ་མྲའི་འབྲས་བུ་


[048-530a0] [530A] 
[048-530a1] ༄༅། །གསུམ་ནི་དབུལ་བ་བྱས་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བཀྲ་ཤིས་སྤོས་ཚོང་བུར་གྱུར་ཚེ། །དེ་
[048-530a2] བཞིན་གཤེགས་པ་ཡོན་ཏན་སྟེགས་དེ་ལ། །ཙམྤ་ཀ་ཡི་མེ་ཏོག་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ལེགས་པར་སྟོན་
[048-530a3] པ་འཁོར་ལོས་བསྒྱུར་བ་ཡི། །བློན་པོའི་ཚེ་ན་བདེ་གཤེགས་ལྷུན་པོའི་འོད་དེ་ཡི། །འཆགས་དག་ནི་བཻ་ཌཱུརྱ་ལས་བྱས་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་
[048-530a4] སེམས་བསྐྱེད་དོ། །དེ་བཞིན་གཤེགས་པ་ཡེ་ཤེས་གཟི་བརྗིད་སྟོབས་།ཤིང་སྲུང་ཚེ་ན་བདེ་གཤེགས་ཞི་བ་ཡི། །བློ་གྲོས་དེ་ལ་སེའུ་འབྲུ་གཅིག་ཕུལ་ནས། །
[048-530a5] དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དགེ་བའི་སྒྲོན་མ་ཚོང་པའི་ཚེ། །དེ་བཞིན་གཤེགས་པ་མཐུ་རྩལ་ཆེ་དེ་ལ། །བ་སོའི་གཟིམས་ཁྲི་དག་ནི་
[048-530a6] ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མཐུ་རྩལ་བརྟན་པོ་བྲམ་ཟེའི་ཚེ། །དེ་བཞིན་གཤེགས་པ་དམ་བཅས་བརྟན་པ་ལ། །ཨ་མྲའི་ཁུ་བ་
[048-530a7] དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།དེ་བཞིན་གཤེགས་པ་ལྷ་སྒྲ་ཚོང་པའི་ཚེ། །དེ་བཞིན་གཤེགས་པ་དོན་གྲུབ་དེ་ལ་ནི། །པ་ལ་ཤི་ཀ་


[048-530b0] [530B] 
[048-530b1] །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་རབ་ཞི་གོས་ཚོང་ཚེ། །དེ་བཞིན་གཤེགས་པ་ཕན་པར་དགྱེས་དེ་ལ། །ན་བཟའ་
[048-530b2] དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཉི་མའི་ཞལ་ནི་ཁྱིམ་བདག་ཚེ། །དེ་བཞིན་གཤེགས་པ་ལྷ་ཡིས་མཆོད་དེ་
[048-530b3] ལ༑ ༑རྫིང་བུ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཐར་པའི་བརྟུལ་ཞུགས་མི་བཀྲེན་ཚེ། །དེ་བཞིན་གཤེགས་
[048-530b4] པ་སྤོང་བའི་ཤུགས་དེ་ལ། །པྲི་ཡང་ཀུ་ཡི་བསོད་སྙོམས་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཚུལ་ཁྲིམས་འོད་ནི་དབུལ་པོའི་
[048-530b5] ཚེ༑ ༑དེ་བཞིན་གཤེགས་པ་རིན་ཆེན་གཏོང་དེ་ལ། །ཚོང་མའི་ཁུ་བ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་བརྟུལ་
[048-530b6] ཞུགས་གནས་པ་ཁྱིམ་བདག་གི་བུ་མོའི་ཚེ་ན་བདེ་གཤེགས་ཡེ་ཤེས་ཤུགས། །དེ་ལ་ཨུཏྤལ་ལྡ་ལྡི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-530b7] གཤེགས་རྡུལ་མེད་ཕྲེང་རྒྱུད་བུ་མོའི་ཚེ། །དེ་བཞིན་གཤེགས་པ་ཟམ་པ་དེ་ལ་ནི། །པདྨ་འདབ་བརྒྱ་པ་དག་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་


[048-531a0] [531A] 
[048-531a1] ༄༅། །དོ༑ ༑བདེ་གཤེགས་སྙིང་པོ་འཕགས་པ་ཚོང་པའི་ཚེ་།དེ་བཞིན་གཤེགས་པ་ཐར་པ་བཟང་པོ་ལ། །རས་ཡུག་གཅིག་གིས་
[048-531a2] དགབ་པ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་མིག་སྨན་ལམ་སྟོན་ཚེ། །དེ་བཞིན་གཤེགས་པ་ཚོགས་ནི་རྣམ་གནོན་ལ། །
[048-531a3] ཨ་མྲའི་འབྲས་བུ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་འཕེལ་མཛད་རྒྱལ་པོའི་ཚེ། །དེ་བཞིན་གཤེགས་པ་
[048-531a4] གཟི་བརྗིད་སྣང་བ་ལ། །གསེར་གདུགས་ཡུ་བ་བཻ་ཌཱུརྱས་བྱས་པ་།ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྤོས་འོད་ཚོང་དཔོན་བུར་
[048-531a5] གྱུར་ཚེ། །དེ་བཞིན་གཤེགས་པ་བྱམས་པའི་སྟོབས་དེ་ལ། །བྱུག་པ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-531a6] གཤེགས་དུས་མཁྱེན་འོད་ནི་རྫ་མཁན་ཚེ། །དེ་བཞིན་གཤེགས་པ་ཟླ་བའི་དཔལ་དེ་ལ། །ཁམ་པ་དག་ལས་བྱས་པའི་ལྷུང་བཟེད་ཕུལ་།དང་པོར་བྱང་ཆུབ་
[048-531a7] ཏུ་ནི་སེམས་བསྐྱེད་དོ། །བདེ་གཤེགས་དྲན་པའི་དབང་པོ་ཚོང་དཔོན་ཚེ། །དེ་བཞིན་གཤེགས་པ་ཞི་བའི་འོད་དེ་ཡི། །ལམ་དུ་ཟམ་པ་དག་ནི་བཙུགས་


[048-531b0] [531B] 
[048-531b1] །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་ཞལ་བཟང་ཕྲེང་རྒྱུད་ཚེ། །དེ་བཞིན་གཤེགས་པ་སྤྱན་ནི་སྡུག་དེ་ལ། །མེ་ཏོག་
[048-531b2] ཀུ་མུ་ད་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཐོགས་མེད་རྒྱལ་མཚན་འབྲེག་མཁན་ཚེ། །དེ་བཞིན་གཤེགས་པ་
[048-531b3] ཟླ་ལྡན་དབྱངས་དེ་ཡི། །ཕྱག་གི་སེན་མོ་དག་ནི་བཅད་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བྱང་ཆུབ་མཆོག་བགྲོད་ལམ་སྟོན་ཚེ། །
[048-531b4] དེ་བཞིན་གཤེགས་པ་བདུད་རྩིའི་གཟུགས་དེ་ཡི། །སྤྱན་སྔར་ལམ་དག་མཚོན་པ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-531b5] སྤྱོད་གསལ་ཚོང་དཔོན་བུར་གྱུར་ཚེ། །དེ་བཞིན་གཤེགས་པ་ཆོས་ཀྱི་བློ་གྲོས་ལ། །མུ་ཏིག་དོ་ཤལ་དག་ནི་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་
[048-531b6] བསྐྱེད་དོ། །བདེ་གཤེགས་རིན་ཆེན་དབྱེས་པ་ཕྱག་དར་བ། །བྱེད་ཚེ་བདེ་གཤེགས་ཟླ་བ་ཆེན་པོ་ལ། །མཆོད་ཕྱིར་གླིང་བུ་དག་ནི་ཕུལ་ནས་ཀྱང། །དང་པོར་བྱང་
[048-531b7] ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཆོས་ཀྱི་དབང་ཕྱུག་དགེ་སློང་ཚེ། །ཆོས་རྣམ་ཡང་དག་བཟུང་ཕྱིར་སེམས་བཏུད་ནས། །དེ་བཞིན་གཤེགས་པ་ཐོགས་མེད་


[048-532a0] [532A] 
[048-532a1] ༄༅། །དབྱངས་དེ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ལྷ་ཐམས་ཅད་པ་གསེར་རྟོག་ཚེ། །དེ་བཞིན་གཤེགས་པ་ལྷ་ཡི་མེ་
[048-532a2] ཏོག་ལ། །གསེར་གྱིས་སྤར་བ་བཀང་སྟེ་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བཤེས་གཉེན་ཆེན་པོ་ཤིང་རྟ་མཁན། །བྱེད་ཚེ་
[048-532a3] བདེ་གཤེགས་སྙོམས་པར་གཟིགས་དེ་ལ། །ཁང་བཟང་དག་ནི་བྱས་ཏེ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བཤེས་གཉེན་
[048-532a4] བཟང་པོ་ཚོང་པའི་ཚེ། །དེ་བཞིན་གཤེགས་པ་ཟླ་བ་ཆེན་པོ་ལ་།སྣོད་དག་ཆུ་ཡིས་བཀང་སྟེ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-532a5] གཤེགས་རབ་ཏུ་ཞི་སྟབས་ལམ་སྟོན་ཚོ། །དེ་བཞིན་གཤེགས་པ་བསོད་ནམས་བཞེད་དེ་ལ། །རྩ་བ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་
[048-532a6] བསྐྱེད་དོ། །བདེ་གཤེགས་བདུད་རྩིའི་བདག་པོ་ཤིང་ཏོག་ཁེར་བའི་ཚེ། །དེ་བཞིན་གཤེགས་པ་ཕུང་པོ་བཅུ་པ་དེ་ལ་ནི། །ལྷུང་བཟེད་ཨ་མྲ་དག་གིས་བཀང་སྟེ་ཕུལ་
[048-532a7] ནས་ཀྱང། །དང་པོར་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ་།བདེ་ །དེ་བཞིན་གཤེགས་པ་སྣ་ཚོགས་འོད་དེ་ཡི། །གྲོང་ཁྱེར་དག་


[048-532b0] [532B] 
[048-532b1] །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་འཕགས་པས་བསྟོད་པ་ལམ་སྟོན་ཚེ། །དེ་བཞིན་གཤེགས་པ་ཀླུ་ཡིས་བྱིན་པ་
[048-532b2] དེའི༑ ༑ལམ་སྲ་དང་ནི་མཚོན་པ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་སྣང་ལྡན་ཁྱིམ་བདག་ཚེ། །དེ་བཞིན། །གཤེགས་པ་
[048-532b3] སྤྲིན་གྱི་དབྱངས་དེ་ལ། །གསེར་ལས་བྱས་པའི་པད་མ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་གཟི་བརྗིད་འབར་བ་རྩྭ་ཐུན་ཚེ། །དེ་བཞིན་
[048-532b4] གཤེགས་པ་ཡོན་ཏན་མཐུ་རྩལ་ལ། །རྩ་ལྟན་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-532b5] ཚེ༑ ༑དེ་བཞིན་གཤེགས་པ་ཡོན་ཏན་སེམས་དེ་ལ། །རིན་ཆེན་དྲ་བ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་ལེགས་
[048-532b6] སྤྱད་རྣམ་སྨིན་བཅའ་བ་མཁན། །བྱེད་ཚེ་བདེ་གཤེགས་སྤྲིན་གྱི་དབྱངས་དེ་ལ། །ལྷུང་བཟེད་བཅའ་བས་བཀང་སྟེ་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་
[048-532b7] དོ༑ ༑བདེ་གཤེགས་ལེགས་པར་དགྱེས་པ་དཔའ་བོའི་ཆ། །དེ་བཞིན་གཤེགས་པ་གསལ་བའི་དབྱངས་དེ་ལ། །རྒྱལ་མཚན་དག་ནི་དབུལ་བ་བྱས་ནས་ཀྱང། །དང་


[048-533a0] [533A] 
[048-533a1] ༄༅། །པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མྱ་ངན་བྲལ་བ་རྩིས་པའི་ཚེ། །དེ་བཞིན་གཤེགས་པ་ངན་སོང་སྤོང་བ་ལ། །མེ་
[048-533a2] ཏོག་རྣ་རྒྱལ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་རིན་ཆེན་འོད་ནི་དགེ་སློང་བསྙེན་བཀུར་བ། །བྱེད་ཚེ་དེ་བཞིན་
[048-533a3] གཤེགས་པ་ལྷ་ཡི་མེ་ཏོག་ལ། །མར་མེ་དག་ནི་རབ་ཏུ་དབུལ་བ་བྱས་ནས་ཀྱང། །དང་པོར་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་སྤྱོད་
[048-533a4] ལྡན་ཁྱིམ་བདག་ཚེ། །བསླབ་པའི་གཞི་ལྔ་དག་ནི་གཟུང་ནས་ཀྱང། །དེ་བཞིན་གཤེགས་པ་སྤྱན་མཛས་ལྡན་པ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །
[048-533a5] བདེ་གཤེགས་བསོད་ནམས་སྟོབས་ནི་ཁྱིམ་བདག་ཚེ། །དེ་བཞིན་གཤེགས་པ་སྒྲོན་མ་ཆེན་པོ་ལ། །མལ་སྟན་ཤིང་བལ་ཅན་ནི་ཕུལ་ནས་ཀྱང་།དང་པོར་བྱང་ཆུབ་
[048-533a6] ཏུ་ནི་སེམས་བསྐྱེད་དོ། །བདེ་གཤེགས་ཡོན་ཏན་རྒྱ་མཚོ་ཤིང་རྟ་མཁན། །བྱེད་ཚེ་བདེ་གཤེགས་བརྟུལ་ཞུགས་ཆེན་པོ་དིའི། །གནས་ཁང་དག་ནི་བྱུག་པས་བྱུགས་
[048-533a7] ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་རྨད་བྱུང་སྣང་མ་པ་ཡི་ཚེ། །དེ་བཞིན་གཤེགས་པ་གཟིགས་པ་བརྟན་དེ་ལ། །སྣང་མ་དག་ནི་བལྟམ་


[048-533b0] [533B] 
[048-533b1] །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ངན་སྤོང་རྒྱལ་པོའི་བཙུན་མོའི་ཚེ། །དེ་བཞིན་གཤེགས་པ་མྱོས་པ་སྤོང་བ་ལ། །མེ་ཏོག་ལྡ་ལྡི་དག་ནི་
[048-533b2] ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བདུད་བརླག་མཛད་པ་དམག་མིའི་ཚེ། །དེ་བཞིན་གཤེགས་པ་མཚན་གྱི་མེ་ཏོག་ལ། །མཆིལ་ལྷམ་
[048-533b3] དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བག་ཆགས་རྒལ་སྟབས་ཚོང་པའི་ཚེ། །བདེ་གཤེགས་བསམ་གྱིས་མི་ཁྱབ་འོང་དེ་
[048-533b4] ལ༑ ༑ཕྲེང་བ་དག་ལས་བྱེས་པའི་བླ་བྲེ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མི་བྱེད་བློ་མངའ་བཤན་པའི་ཚེ། །དེ་བཞིན་གཤེགས་པ་ཀུན་ཏུ་འོད་དེ་
[048-533b5] ལ༑ ༑ཤིར་ཤའི་ཕྲེང་བ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་རྒྱ་མཚོ་དྲང་པོའི་ཚེ། །དེ་ །
[048-533b6] སྤྱན་སྔར་གླུ་དབྱངས་དག་ནི་དབྱངས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དག་མཛད་གྲོང་དཔོན་ཚེ། །དེ་བཞིན་གཤེགས་པ་ཡིད་འོད་
[048-533b7] ཟླ་བ་ལ༑ ༑གསེར་གྱི་མེ་ཏོག་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཚོགས་ཅན་གྲོལ་རྒྱལ་ཚོང་པའི་ཚེ། །དེ་བཞིན་


[048-534a0] [534A] 
[048-534a1] ༄༅། །གཤེགས་པ་མཛེས་པའི་དབྱངས་དེ་ལ། །ཁ་ཟས་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-534a2] གཤེགས་དགའ་འོད་པདྨ་མཁན་གྱི་ཚེ། །དེ་བཞིན་གཤེགས་པ་བློ་གྲོས་མཆོག་དེ་ལ། །ཀ་རནྟ་ཀ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་
[048-534a3] དོ༑ ༑བདེ་གཤེགས་བྱང་ཆུབ་རྒྱལ་མཚན་མདུན་འདོན་ཚེ། །དེ་བཞིན་གཤེགས་པ་ཟླ་བའི་འོད་དེ་ལ། །ཆོས་ལ་དགབ་པའི་ན་བཟའ་ཕུལ་ནས་ཀྱང། །དང་པོར་
[048-534a4] བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡེ་ཤེས་རིན་ཆེན་ཕྲེང་རྒྱུད་ཚེ། །དེ་བཞིན་གཤེགས་པ་མེ་ཏོག་སྙིང་པོ་ལ། །མེ་ཏོག་དག་ལས་བྱས་པའི་རྒྱལ་
[048-534a5] མཚན་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཤིན་ཏུ་བསིལ་བ་ཁྱིམ་བདག་གི་བུ་ཚེ་དེ་བཞིན་གཤེགས་པ་ཡིད་གཏོང་ལ། །ནོར་བུ་
[048-534a6] རིན་ཆེན་མཆིལ་ལྷམ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་ཚངས་རྒྱལ་དེད་དཔོན་ཚེ་།དེ་བཞིན་གཤེགས་པ་མཆོད་
[048-534a7] སྦྱིན་བྱིན་པ་ལ། །གསེར་ལས་བྱས་པའི་གོས་དག་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡེ་ཤེས་དགྱེས་པ་ཤིང་རྟ་མཁན། །བྱེད་


[048-534b0] [534B] 
[048-534b1] །བཞུགས་ཁྲིའུ་དག་ནི་དབུལ་བ་བྱས་ན་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་རྫུ་འཕྲུལ་ཏོག་ནི་གར་
[048-534b2] མཁན་ཚེ། །དེ་བཞིན་གཤེགས་པ་ཐར་པ་དགྱེས་དེ་ཡི། །སྤྱན་སྔར་བྲོ་གར་དག་ནི་བྱས་ནས་སོ་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྐྱེ་དབང་མཚུངས་
[048-534b3] པ་ཚོང་དཔོན་གྱི། བུ་ཚེ་དད་པས་བདེ་གཤེགས་སྟབས་འཇོག་ལ། །གསེར་སྐུད་དག་གིས་གཏོང་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ས་
[048-534b4] ཡི་དབང་ཕྱུག་རྔོན་པའི་ཚེ། །དེ་བཞིན་གཤེགས་པ་དགྲ་དག་འདུལ་པ་ལ། །རྩྭ་ལས་བྱས་པའི་མཆིལ་ལྷམ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-534b5] གཤེགས་ཉི་མ་དགྱེས་པ་ཕྱེ་མ་མཁན། །བྱེད་ཆེ་བདེ་གཤེགས་ཡུལ་མེད་སྤོང་བ་ལ། །ཨུཏྤལ་ཞལ་སྤོས་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-534b6] གཤེགས་སྐྲག་ཅན་ཟླ་བ་གཞན་བྲན་ཚེ། །དེ་བཞིན་གཤེགས་པ་བདུད་རྩིའི་འོད་དེ་ལ། །རྩྭ་ཡི་ཁང་བཟང་བྱས་ཏེ་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-534b7] གཤེགས་མེ་ཏོག་འོད་ནི་དགེ་སློང་ཚེ། །དེ་བཞིན་གཤེགས་པ་ངར་མི་སེམས་པ་ལ། །མཆིལ་སྣོད་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་


[048-535a0] [535A] 
[048-535a1] ༄༅། །བདེ་གཤེགས་སྨན་པའི་བདག་པོ་བྲམ་ཟེའི་ཚེ། །དེ་བཞིན་གཤེགས་པ་ཡང་དག་སྒྲ་སྒྲོག་ལ། །བཻ་ཌཱུརྱ་ལས་བྱས་པའི་གདུགས་ཕུལ་ནས། །
[048-535a2] དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་མདངས་མངའ་བཟང་མཁན་ཚེ། །དེ་བཞིན་གཤེགས་པ་དཔག་མེད་སྤྱན་དི་ཡ། །ན་བཟའ་དག་
[048-535a3] ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བསོད་ནམས་དགྱེས་པ་བྲམ་ཟེའི་ཚེ། །དེ་བཞིན་གཤེགས་པ་བརྟུལ་ཞུགས་
[048-535a4] དཔའ་བོ་ལ། །མེ་ཏོག་ཟད་མི་ཤེས་པས་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དགའ་སྟོབས་རྔ་མཁན་ཚེ། །དེ་
[048-535a5] བཞིན་གཤེགས་པ་འོད་འབར་དེ་ལ་ནི། །རྔ་བོ་ཆེ་དག་བརྡུང་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དབྱངས་སྙན་
[048-535a6] ཕྱུག་པོའི་ཚེ། །དེ་བཞིན་གཤེགས་པ་ཡོན་ཏན་ཚོགས་དེ་ལ། །གླིང་བུ་དག་ནི་འབུད་པ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-535a7] ཆོས་ཀྱི་དབང་ཕྱུག་བྲམ་ཟེའི་བུར་གྱུར་ཚེ། །དེ་བཞིན་གཤེགས་པ་ཡིད་དུ་འོང་བའི་དབྱངས་དེ་ལ། །ཀུ་ཤ་དག་ལས་བྱས་པའི་ན་བཟའ་ཕུལ་ནས་ཀྱང། །དང་པོ་ཉིད་དུ་བྱང་


[048-535b0] [535B] 
[048-535b1] །དེ་བཞིན་གཤེགས་པ་ཚངས་དབྱངས་ཞིང་བའི་ཚེ། །བསོད་ནམས་འདོད་ཕྱིར་ཁྲོན་དྲུང་ཆུ་ཐོམ་བཞག་དེ་བཞིན་གཤེགས་པ་དགོངས་
[048-535b2] པ་ཆེན་པོ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྤྱོད་བཟང་པ་ལང་རྫི་ཡི་ཚེ། །དེ་བཞིན་གཤེགས་པ་གསལ་བའི་ལྷ་དེ་ལ། །སྣོད་དག་
[048-535b3] ཞོ་ཡིས་བཀང་སྟེ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་འཁྲུལ་མེད་བློ་ནི་གླིང་བུ་མཁན། །བྱེད་ཚེ་བདེ་གཤེགས་སེམས་
[048-535b4] སྤྱོད་བདུད་རྩི་ལ། །ཡིད་དུ་འོང་བའི་སྒྲ་དག་བསྒྲགས་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དབྱངས་ཆེན་ཁྱིམ་བདག་ཚེ། །
[048-535b5] གཙུག་ལག་ཁང་ནི་སྟོང་སྙེད་བྱས་ནས་ཀྱང། །དེ་བཞིན་གཤེགས་པ་བློ་གྲོས་གསལ་བ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྙན་
[048-535b6] གྲགས་ཚོང་དཔོན་བུར་གྱུར་ཚེ། །དེ་བཞིན་གཤེགས་པ་སྒྲོན་མ་མཆོག་དེ་ལ། །ཕྲེང་བ་བརྒྱུས་པ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །
[048-535b7] དེ་བཞིན་གཤེགས་པ་ཏོག་ལྡན་ཤིང་ཐུན་ཚེ། །དེ་བཞིན་གཤེགས་པ་བློ་གྲོས་བརྟན་པ་ལ། །ཨུཏྤལ་གསུམ་ཞིག་གཏོར་བ་བྱས་ནས་ཀྱང་།དང་པོར་བྱང་ཆུབ་ཏུ་ནི་


[048-536a0] [536A] 
[048-536a1] ༄༅། །སེམས་བསྐྱེད་དོ། །བདེ་བཞིན་གཤེགས་པ་གཟི་བརྗིད་རྣམ་གྲངས་ཚོང་དཔོན་གྱི། །བུ་ཚེ་བདེ་གཤེགས་མཐུ་རྩལ་སྟོབས་དེ་ལ་།མེ་ཏོག་དག་གི་ཕུར་
[048-536a2] མ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་འགྲོ་བའི་དབང་ཕྱུག་དེད་དཔོན་ཚེ། །དེ་བཞིན་གཤེགས་པ་པད་འདབ་སྤྱན་དེ་ལ། །
[048-536a3] ནོར་བུའི་སྒྲོན་མ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་ལྗོན་པ་དབུལ་པོའི་ཚེ། །དེ་བཞིན་གཤེགས་པ་བྱང་ཆུབ་
[048-536a4] འོད་དེ་ལ། །མ་ཥའི་སྒྲོན་མ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་གཏི་མུག་རབ་ཟད་བྱ་བའི་ཚེ། །དེ་བཞིན་གཤེགས་པ་སྒྲ་
[048-536a5] དབྱངས་མཆོག་དེ་ལ། །ཤ་སྲང་གཅིག་ཅིག་དབུལ་པ་བྱས་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དཔག་མེད་ལྷ་རིས་པ་ཡི་ཚེ། །དེ་
[048-536a6] བཞིན་གཤེགས་པ་མངོན་ཤེས་དྲུག་སྒྲ་ལ། །ཚེམས་ཤིང་དག་ནི་དབུལ་བ་བྱས་ན་སྐྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་ཟླ་བ་བཟང་པོ་
[048-536a7] དགེ་སློང་ཚེ། །དེ་བཞིན་གཤེགས་པ་མདངས་སྟོབས་དེ་ལ་ནི། །གདིང་བདག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་


[048-536b0] [536B] 
[048-536b1] ཚོང་དཔོན་བུ་ཚེ་བདེ་གཤེགས་མི་ཡི་གྲགས། །མར་མེའི་ཕྲེང་བ་དངར་ཏེ་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་
[048-536b2] བསྐྱེད་དོ༑ ༑བདེ་གཤེགས་བརྟུལ་ཞུགས་བསྟར་བ་ཚོང་པའི་ཚེ། །བདེ་གཤེགས་རྒྱལ་བའི་མེ་ཏོག་ཚོགས་དེ་ཡི། །སྐུ་ལ་ཙནྡན་དམར་པོས་བྱུགས་ནས་ཀྱང། །དང་པོར་
[048-536b3] བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མཆོད་གནས་ལྷ་ཡི་རིམ་གྲོ་པ། །བྱེད་ཚེ་དེ་བཞིན་གཤེགས་པ་གཙུག་ཆེན་ལ། །མེ་ཏོག་རྙིང་པ་དག་ནི་ཕུལ་ནས་ཀྱང། །དང་
[048-536b4] པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མྱ་ངན་རྒལ་བ་སྨྱིག་མ་མཁན། །བྱེད་ཚེ་བདེ་གཤེགས་ལྷ་ཡི་བདག་པོ་ལ། །ཏ་ལ་མུ་ཏི་དག་ནི་ཕུལ་ནས་ཀྱང། དང་
[048-536b5] པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དགེ་དགྱེས་འབྲུ་མར་མཁན་གྱི་ཚེ། །བདེ་གཤེགས་བག་མི་ཚེ་བར་གནས་པ་ལ། །འབྲུ་མར་སྲང་གཅིག་ཅིག་ནི་
[048-536b6] ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་འགྲོ་བའི་བློ་གྲོས་འབྲུ་མར་མཁན། །བྱེད་ཚེ་བདེ་གཤེགས་དགྲ་བཅོམ་བྱང་ཆུབ་ལ། །ཡུངས་
[048-536b7] མར་སྲང་བརྒྱད་སྙེད་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དགྱེས་གཤེགས་རྒྱལ་བུའི་ཚེ། །བདེ་གཤེགས་མྱ་ངན་


[048-537a0] [537A] 
[048-537a1] ༄༅། །མུན་པ་སེལ་བ་ལ། །རྨ་བྱ་དག་ལས་བྱས་པའི་བསིལ་ཡབ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་
[048-537a2] ཞབས་མཛེས་དེད་དཔོན་ཚེ། །དེ་བཞིན་གཤེགས་པ་ཆུ་བོ་མ་དག་ལ་།མུ་ཏིག་དག་གིས་གཏོར་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་
[048-537a3] བཞིན་གཤེགས་པ་ཨུཏྤལ་བརྒྱ་བྱིན་ཚེ། །དེ་བཞིན་གཤེགས་པ་ཟླ་བའི་འོད་དེ་ལ། །སྐུ་ཚེའི་འདུ་བྱེད་གཟུང་བར་གསོལ་བཏབ་ནས་།དང་པོར་བྱང་ཆུབ་ཏུ་ནི་སེམས་
[048-537a4] བསྐྱེད་དོ། །བདེ་གཤེགས་དུལ་གནས་མེ་ཏོག་གསེར་རྟོག་ཚེ། །དེ་བཞིན་གཤེགས་པ་དཔའ་བའི་སེམས་དེ་ལ། །གསེར་དག་གིས་ནི་གཏོར་བ་བྱས་ནས་ཀྱང། །དང་
[048-537a5] པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྤོབས་པ་མཐའ་ཡས་འོད་ཟེར་པདྨ་མཁན། །བྱེད་ཚེ་དེ་བཞིན་གཤེགས་པ་ཐར་པའི་ཤེས་རབ་ལ། །ཤིང་ལས་བྱས་
[048-537a6] པའི་ལྷུང་བཟེད་དག་ནི་ཕུལ་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དྲང་སྲོང་གསལ་བ་ཕྲེང་རྒྱུད་ཚེ། །དེ་བཞིན་གཤེགས་པ་དཔའ་བོའི་
[048-537a7] སེམས་དེ་ལ། །མེ་ཏོག་དག་ལས་བྱས་པའི་གདུགས་ཕུལ་ནས། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡོན་ཏན་བརྩོན་འགྲུས་


[048-537b0] [537B] 
[048-537b1] །དེ་བཞིན་གཤེགས་པ་ཙམ་པའི་སྒྲོན་མ་ལ་།འཇམས་གང་ཞིག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་
[048-537b2] སྙིང་པོ་མར་ཚོང་ཚེ། །དེ་བཞིན་གཤེགས་པ་མཆོད་གནས་དཔལ་དེ་ལ། །ཞུན་མར་སྲང་བརྒྱད་སྙེད་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-537b3] ལྷ་བདག་ཀ་རན་ཛ་བྱེད་ཚེ། །དེ་བཞིན་གཤེགས་པ་བློ་གྲོས་ལེགས་སེམས་ལ། །བཀྵ་ཀ་དག་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-537b4] རིན་ཆེན་མཐོན་པ་རྒྱལ་བུའི་ཚེ། །དེ་བཞིན་གཤེགས་པ་གཟི་བརྗིད་དཔལ་དེ་ལ། །སྤོས་དང་ཕྲེང་བ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་
[048-537b5] བཞིན་གཤེགས་པ་གསལ་བའི་ཚོང་པའི་ཚེ། དེ་བཞིན་གཤེགས་པ་སྐྱེ་བོ་དད་པ་ལ། །སྦྲང་རྩི་བལྡག་པར་བྱ་བ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་
[048-537b6] བཞིན་གཤེགས་པ་སྐལ་ལྡན་ཤིང་རྟག་ཅན། །ལྷ་མ་མཁན་ཚེ་ན་བདེ་གཤེགས་བློ་མཆོག་ལ། །མཆིལ་ལྷམ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་
[048-537b7] བསྐྱེད་དོ། །བདེ་གཤེགས་བསོད་ནམས་བློ་གྲོས་ཕྲེང་རྒྱུད་ཚེ། །དེ་བཞིན་གཤེགས་པ་རབ་དགྱེས་གསལ་བ་ལ། །མེ་ཏོག་དག་གི་ཚུན་པོ་ཕུལ་ནས་ཀྱང། །དང་པོར་བྱང་ཆུབ་ཏུ་


[048-538a0] [538A] 
[048-538a1] ༄༅། །ནི་སེམས་བསྐྱེད་དོ། །བདེ་གཤེགས་སྦྱིན་སྲེག་འོད་འཕྲོ་ཐགས་མཁན་ཚེ། །དེ་བཞིན་གཤེགས་པ་བདག་ཉིད་སྣང་བ་ལ། །རས་ཀྱི་ཁ་ཚར་དག་
[048-538a2] ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ་།བདེ་གཤེགས་ཡོན་ཏན་མཐའ་ཡས་གཟི་བརྗིད་ཕུང་པོ་ནི། །ཚོང་པ་བྱེད་ཚེ་བདེ་གཤེགས་མི་ཡི་པདྨ་
[048-538a3] ལ༑ ༑རས་ཡུག་ཟུང་དུ་སྦྱར་ཏེ་དབུལ་བ་བྱས་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེངྒེའི་སྟབས་ནི་ཤིང་སྲུང་ཚེ། །དེ་བཞིན་གཤེགས་པ་སྤོས་
[048-538a4] དྲི་ཞིམ་པ་ལ། །སེའུ་འབྲུའི་བཅུད་ཁུ་དག་ནི་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་མི་གཡོ་ཤིང་སྲུངས་ཚེ། །དེ་བཞིན་གཤེགས་
[048-538a5] པ་མཆོད་པ་མཆོག་དེ་ལ། །ཨ་ཏི་མུཀྟའི་མེ་ཏོག་གཏོར་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་རབ་གསལ་སྨན་པའི་ཚེ། །དེ་
[048-538a6] བཞིན་གཤེགས་པ་མེ་ཏོག་སྣ་ཚོགས་ལ། །མར་འཁུར་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་འོད་སྤྱོད་ཁྱིམ་
[048-538a7] བདག་བུར་གྱུར་ཚེ། །དེ་བཞིན་གཤེགས་པ་འཕགས་པའི་དཔལ་དེ་ལ་།ཕྲེང་བ་བརྒྱུས་པ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་


[048-538b0] [538B] 
[048-538b1] །དེ་བཞིན་གཤེགས་པ་ནམ་མཁའ་མཚུངས་དེ་ལ། །གཟིམས་ཁྲི་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-538b2] བཞིན་གཤེགས་པ་གླུ་དབྱངས་སྨན་པའི་ཚེ། །དེ་བཞིན་གཤེགས་པ་པདྨའི་འོད་ཟེར་ལ། །མེ་ཏོག་སིལ་མ་དག་ནི་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-538b3] གཤེགས་འཁོར་ལོ་འཛིན་པ་ཕྲེང་རྒྱུད་ཚེ། །དེ་བཞིན་གཤེགས་པ་གསལ་བའི་ལྷ་དེ་ལ། །མེ་ཏོག་སེལ་མ་དག་གིས་གཏོར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །
[048-538b4] བདེ་གཤེགས་དབྱིག་མཆོག་རལ་པ་ཅན་གྱི་ཚེ། །བདེ་གཤེགས་བསམ་གྱིས་མི་ཁྱབ་སྟེགས་དེ་ལ། །རྩྭ་ཡི་མལ་སྟན་དག་ནི་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་
[048-538b5] བསྐྱེད་དོ། །བདེ་གཤེགས་འཇིག་རྟེན་དགའ་བ་ཚོང་དཔོན་ཚེ། །དེ་བཞིན་གཤེགས་པ་ཟླ་བའི་འོད་དེ་ལ། །ཕྲེང་བ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་
[048-538b6] བསྐྱེད་དོ། །བདེ་གཤེགས་ཆེས་ཀྱི་ཟླ་བ་ལག་བླའི་ཚེ། །དེ་བཞིན་གཤེགས་པ་ཕུང་པོ་ཆེན་པོ་ལ། །ཤིང་མཆོག་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་
[048-538b7] བསྐྱེད་དོ། །བདེ་གཤེགས་མཐའ་ཡས་གྲགས་པ་ཕྱུགས་རྫི་ཡི། །དཔོན་པོའི་ཚེ་ན་བདེ་གཤེགས་སྟོབས་ཆེན་ལ། །འོ་མ་དག་ནི་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་


[048-539a0] [539A] 
[048-539a1] ༄༅། །ཏུ་ནི་སེམས་བསྐྱེད་དོ། །དེ་བཞིན་གཤེགས་པ་སྤྲིན་ཏོག་གོས་ཚོང་ཚེ། །དེ་བཞིན་གཤེགས་པ་ཡུལ་འཁོར་ཡེ་ཤེས་ལ། །རས་ཡུག་དག་ནི་དབུལ་བ་
[048-539a2] བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཤེས་རབ་འགྲོས་ནི་ཁྱིམ་བདག་ཚེ། །འཁོར་གྱི་ཁྱམས་དག་ཕྱག་དར་བྱས་ནས་ཀྱང། །དེ་བཞིན་
[048-539a3] གཤེགས་པ་དྲག་ཤུལ་བློ་གྲོས་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་སྤོས་བཟང་དབུལ་པོའི་ཚེ། །དེ་བཞིན་གཤེགས་པ་རི་དབང་བློ་དེ་
[048-539a4] ལ༑ ༑མར་མེའི་སྙིང་པོ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ནམ་མཁའི་དབྱིངས་ནི་ཚོང་པའི་ཚེ། །དེ་བཞིན་གཤེགས་པ་
[048-539a5] ཡན་ལག་མཇེས་པ་ལ། །ན་གཟའ་ཕྲུགས་གཅིག་ཅིག་ནི་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ལྷ་ནི་ལྷ་རིས་པ་ཡི་ཚེ། །ཕྱག་
[048-539a6] དར་དག་ནི་བྱ་བ་བྱས་ནས་ཀྱང། །དེ་བཞིན་གཤེགས་པ་དཔལ་གྱི་མཆོག་དེ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ལྷ་རྒྱལ་ཕྱུགས་རྫིའི་
[048-539a7] དཔོན་པོའི་ཚེ། །དེ་བཞིན་གཤེགས་པ་དཔལ་གྱི་བཤེས་གཉེན་ལ། །འོ་མ་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་


[048-539b0] [539B] 
[048-539b1] །བྱེད་ཚེ་བདེ་གཤེགས་ཡིད་གཉིས་སྤོང་བ་པོ། །དེ་ལ་གདུགས་དག་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་
[048-539b2] བཞིན་གཤེགས་པ་ནོར་བཟང་སྤོས་ཚོང་ཚེ། །དེ་བཞིན་གཤེགས་པ་དགྲ་བཅོམ་ལྡན་དེ་ལ། །ཀརཤ་པ་ནི་གཅིག་རིའི་འབྲུ་མར་དང་།སྤོས་ཕུལ་དང་པོར་བྱང་ཆུབ་སེམས་
[048-539b3] བསྐྱེད་དོ། །དེ་བཞིན་གཤེགས་པ་སྒྲོན་ནི་གཽ་ཏམ་ཚེ། །དབྱར་གནས་པ་དག་དབུལ་བ་བྱས་ནས་ཀྱང། །དེ་བཞིན་གཤེགས་པ་སྤོས་ཀྱི་དཔལ་དེ་ལ། །དང་པོར་བྱང་ཆུབ་ཏུ་ནི་
[048-539b4] སེམས་བསྐྱེད་དོ། །དེ་བཞིན་གཤེགས་པ་རིན་ཆེན་ང་རོའི་དབྱངས་།ཚོང་དུས་པ་ཚ་བདེ་གཤེགས་དགྲ་བཅོམ་གནས། །དེ་ལ་ཞུན་མར་བྲེ་གང་ཕུལ་ནས་ཀྱང། །དང་པོར་
[048-539b5] བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྐྱེ་དབང་རྒྱལ་པོ་ཚོང་དཔོན་ཚེ། །དེ་བཞིན་གཤེགས་པ་ཡོན་ཏན་གནས་དེ་ལ། །ཀུན་དགའ་རབ་དག་ནི་ཕུལ་ནས་ཀྱང། །
[048-539b6] དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྒྲ་གཅན་སྦེད་པ་ཤིང་སྲུང་ཚེ། །དེ་བཞིན་གཤེགས་པ་བརྩོན་འགྲུས་ཆེར་དགོངས་ལ། །སྒེའུ་གཤེར་དག་
[048-539b7] གི་དུམ་བུ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དགེ་མཛད་ཆུ་ཆུན་ཚེ། །དེ་བཞིན་གཤེགས་པ་འོད་ནི་འབར་བ་ལ། །


[048-540a0] [540A] 
[048-540a1] ༄༅། །ཆུ་གྲང་དག་ནི་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེངྒེའི་བློ་གྲོས་ཁྱིམ་བདག་ཚེ། །དེ་བཞིན་གཤེགས་
[048-540a2] པ་མཐུ་རྩལ་སྡུད་པ་ལ། །མེ་ཏོག་བལྟ་ན་སྡུག་བ་ཕུལ་ནས་ཀྱང་།དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་རིན་ཆེན་གྲགས་པ་ཤིང་སྲུང་ཚེ། །དེ་
[048-540a3] བཞིན་གཤེགས་པ་དགོངས་པ་ཟབ་བསྒོམས་ལ། །སྒྲ་དབྱངས་དག་གི་མཆོད་པ་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་
[048-540a4] དོན་མཛད་ཕྱུག་པའི་ཚེ། །དེ་བཞིན་གཤེགས་པ་སྤོས་སྲེག་དེ་ལ་ནི་།རྔ་བོ་ཆེ་དག་བརྡུང་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-540a5] མཛད་མཐའ་གཟིགས་པ་ཁྱིམ་བདག་ཚེ། །གཙུག་ལག་ཁང་ཏེ་ཕུལ་ནས་ཀྱང། །དེ་བཞིན་གཤེགས་པ་སྤོས་ཀྱི་གླང་པོ་ལ་།དང་པོར་བྱང་ཆུབ་ཏུ་ནི་སེམས་
[048-540a6] བསྐྱེད་དོ། །བདེ་གཤེགས་སྲིད་པའི་མེ་ཏོག་ཁྲུས་པའི་ཚེ། །དེ་བཞིན་གཤེགས་པ་རྣམ་པར་འབྱེད་བློ་ལ། །ཁྲུས་རས་དག་ནི་དབུལ་བ་བྱས་ནས་ཀྱང། །དང་པོར་
[048-540a7] བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མཛོད་སྤུ་ལྡན་པ་དྲང་སྲོང་ཚེ། །དེ་བཞིན་གཤེགས་པ་བློ་གྲོས་མཆོག་དེ་ལ། །ཀུ་ཤ་དག་ལས་བྱས་པའི་ན་བཟའ་


[048-540b0] [540B] 
[048-540b1] ༑དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སྤོབས་པ་མཚུངས་མེད་རྒྱལ་པོ་རི་མོ་མཁན། །བྱེད་ཚེ་དེ་བཞིན་གཤེགས་པ་ཡོན་ཏན་བཀོད་པ་པོ། །
[048-540b2] དེ་ལ་མེ་ཏོག་དག་གི་ཕྲེང་བ་ཕུལ་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡེ་ཤེས་རྣམ་འབྱེད་ང་རོ་འགྲོན་པོའི་ཚེ། །དེ་བཞིན་གཤེགས་པ་བརྟུལ་
[048-540b3] ཞུགས་སེངྒེའི་དེ་ཡི་ནི། །ལམ་སྲང་དག་ཏུ་དབུལ་བ་གདིང་བ་བྱས་ནས་ཀྱང། །དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེངྒེའི་མཆེ་བ་དགེ་སློང་ཚེ། །དེ་
[048-540b4] བཞིན་གཤེགས་པ་ཡེ་ཤེས་བློ་གྲོས་ལ། །ལྷུང་བཟེད་ཆུང་དུ་སྐྱུ་རུ་རས་བཀང་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་མཛད་པར་གཤེགས་
[048-540b5] པ་དེད་དཔོན་ཚེ། །དེ་བཞིན་གཤེགས་པ་ཡོན་ཏན་ལྷུན་པོ་ལ་།སེངྒེའི་གདན་ཁྲི་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-540b6] བསོད་ནམས་འཁོར་ལོས་བསྒྱུར་རྒྱལ་ཚེ། །དེ་བཞིན་གཤེགས་པ་ང་རོ་སྦྱངས་པ་ལ། །རིན་པོ་ཆེ་ལས་བྱས་པའི་བླ་བྲེ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་
[048-540b7] དོ༑ ༑བདེ་གཤེགས་ཆོས་སྒྲོན་གདུགས་ནི་ཚོང་པའི་ཚེ། །དེ་བཞིན་གཤེགས་པ་བསྡུ་བ་རྣམ་འབྱེད་ལ། །ལྷུང་བཟེད་རིན་པོ་ཆེ་དག་ཕུལ་ནས་ཀྱང། །དང་པོར་བྱང་


[048-541a0] [541A] 
[048-541a1] ༄༅། །ཆུབ་ཏུ་ནི་སེམས་བསྐྱེད་དོ། །བདེ་གཤེགས་བཀྲ་ཤིས་ལྡན་པ་ཚོང་དཔོན་ཚེ། །དེ་བཞིན་གཤེགས་པ་གསལ་བའི་དཔལ་དེ་ལ། །ཀུན་
[048-541a2] དགའ་ར་བ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཡུལ་འཁོར་མྱ་ངན་མེད་པ་པོ། །ཚོང་དཔོན་བུ་ཚེ་སྟན་རིངས་ཕུལ་
[048-541a3] ནས་ཀྱང། །དེ་བཞིན་གཤེགས་པ་ཟླ་བ་སྣང་བ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བློ་གྲོས་སེམས་དཔའ་ཁྱིམ་བདག་ཚེ། །གནས་
[048-541a4] དང་ཟས་ཀྱི་རྐྱེན་རིས་བཅད་ནས་ཀྱང། །བདེ་གཤེགས་ཡོན་ཏན་ཕུང་པོ་འོད་དེ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་བློ་ལྡན་
[048-541a5] འུག་པའི་ཚེ། །གོས་དང་ཤིང་ནི་བཞག་པ་བྱས་ནས་ཀྱང། །དེ་བཞིན་གཤེགས་པ་ཆོས་ཀྱི་སྟོབས་དེ་ལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་
[048-541a6] ཆོས་སྒྲོན་སྤྱན་ནི་དབུལ་པོའི་ཚེ། །དེ་བཞིན་གཤེགས་པ་བློ་གྲོས་ལྡན་དེ་ལ། །རྒྱ་སྲན་དྲུས་པ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་
[048-541a7] གཤེགས་ཤུགས་འདོར་བུར་མ་ཆང་མཁན་ཚེ། །དེ་བཞིན་གཤེགས་པ་རྣམས་གྲགས་རྒྱལ་པོ་ལ། །བུ་རམ་ཤིང་གི་བཅུད་ཁུ་བཏུང་བ་ཕུལ་།དང་པོར་བྱང་ཆུབ་


[048-541b0] [541B] 
[048-541b1] །བདེ་གཤེགས་སྟོབས་ཆེན་ཚོང་པའི་ཆུང་མའི་ཚེ། །ཕྱེ་ཁལ་གསུམ་ནི་གཉུག་མར་བཞག་ནས་ཀྱང། །དེ་བཞིན་གཤེགས་པ་དབང་པོ་ཐུལ་
[048-541b2] བ་ལ༑ ༑དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་ཤེས་རབ་མེ་ཏོག་དེད་དཔོན་ཚེ། །དེ་བཞིན་གཤེགས་པ་སྟབས་ཀྱི་མཆོག་མ་དེའི། །ལམ་སྲང་དག་ནི་
[048-541b3] ཕྱག་དར་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་བརྟན་པའི་དབྱངས་ནི་དེད་དཔོན་ཚེ། །དེ་བཞིན་གཤེགས་པ་བདུད་རྩིའི་འོད་ཟེར་
[048-541b4] ལ༑ ༑གོས་ཀྱི་བླ་བྲེ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་བདེ་ལྡན་སྨད་ཚོང་ཚེ། །དེ་བཞིན་གཤེགས་པ་བདུད་རྩི་
[048-541b5] སེམས་པ་ལ། །ཤ་ཡི་བུར་མ་དག་ནི་ཕུལ་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་དོན་གསུང་ཚོང་པའི་ཚེ། །དེ་བཞིན་གཤེགས་
[048-541b6] པ་ཚོགས་ཅན་རབ་མཆོག་ལ། །ཤ་ཁའི་གདན་དག་དབུལ་བ་བྱས་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་དགྱེས་གསལ་གྲོང་རྡལ་
[048-541b7] བའི་ཚེ། །དེ་བཞིན་གཤེགས་པ་གཙུག་ཕུད་དགྱེས་དེ་ལ། །ཁར་དག་དང་སྦྱར་བའི་བཏུང་བ་ཕུལ། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །བདེ་གཤེགས་སེངྒེའི་


[048-542a0] [542A] 
[048-542a1] ༄༅། །ཞལ་ནི་ཕྲེང་རྒྱུད་ཚེ། །བདེ་གཤེགས་ཁ་དོག་ཟིལ་གྱིས་མི་ནོན་ལ། །མེ་ཏོག་ཁལ་བཅུ་དག་གིས་གཏོར་ནས་ཀྱང། །དང་པོར་བྱང་ཆུབ་ཏུ་
[048-542a2] ནི་སེམས་བསྐྱེད་དོ། །དེ་བཞིན་གཤེགས་པ་གཙུག་ཕུང་ཤིང་སྲུང་ཚེ། །དེ་བཞིན་གཤེགས་པ་ཀུན་ཏུ་གསལ་བ་ལ། །སྤོས་དང་ཨ་མྲའི་འབྲས་བུ་ཕུལ་ནས་ཀྱང། །
[048-542a3] དང་པོར་བྱང་ཆུབ་ཏུ་ནི་སེམས་བསྐྱེད་དོ། །དེ་བཞིན་གཤེགས་པ་སྣང་མཛད་སློང་བའི་ཚེ། །དེ་བཞིན་གཤེགས་པ་བཀོད་པའི་རྒྱལ་པོ་ཡི། །བཤོས་དག་བདག་
[048-542a4] ཉིད་བཙོངས་ཏེ་སྦྱར་ནས་ཀྱང། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །སངས་རྒྱས་སྟོང་གི་སྔོན་གྱི་སྨོན་ལམ་གྱི་ཚུལ་རྫོགས་སོ།། །།དེ་ནས་བཅོམ་
[048-542a5] ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ་།དེ་ལྟར་སངས་རྒྱས་དག་ལ་ཆུང་བ་ཡི། །ཡོན་ཕུལ་རྣམ་པར་སྨིན་པ་འདི་དག་ཡིན། །འཁོར་ཚེ་
[048-542a6] དེ་ཡི་འབྲས་བུ་དེ་འདྲ་ན། །མཁས་པ་སུ་ཞིག་བྱང་ཆུབ་སེམས་མི་བསྐྱེད། །ནམ་མཁའ་དག་གི་ཚད་དག་བཟུང་བ་དང། །རྒྱ་མཚོ་ཆེན་པོ་མཐར་གྱིས་བགྲང་ནས་ཀྱི། །སངས་
[048-542a7] རྒྱས་དག་ལ་དད་པ་ཤས་ཙམ་གྱི། །བསོད་ནམས་ཚད་བཟུང་བར་ནི་ནུས་པར་དཀའ། །ཇི་སྲིད་མྱ་ངན་འདས་བདེ་མ་རེག་པར། །དེ་སྲིད་མི་ཁོམ་སྡུག་བསྔལ་མྱོང་མི་འགྱུར། །


[048-542b0] [542B] 
[048-542b1] །བག་ཡོད་མི་ཡིས་བཀུར་སྟི་མཆོད་པ་གྱིས། །སངས་རྒྱས་དག་ལ་ལྷག་པར་མོས་པའི་ཚེ། །བདེ་གཤེགས་མྱ་ངན་འདས་པའི་
[048-542b2] སྐུ་གདུང་ལ། །མཆོད་པ་ཆུང་ཤས་བྱེད་པའི་ཡོན་ཏན་མཐའ། །བསམ་པར་ནུས་མ་ཡིན་ན་དེ་ལྟ་ཞོག་བྱང་ཆུབ་སེམས་ཀྱི་རྒྱལ་བར་ཡོན་ཕུལ་དང། །གང་དག་ཚད་
[048-542b3] མེད་ཆོས་འདི་བཞི་པོ་དང། །ནམ་མཁའི་ཁམས་དང་སེམས་ཅན་ཁམས་རྣམས་དག་སྟོན་པ་མ་གཏོགས་ཤེས་པར་ནུས་པ་མེད། །གང་ཕྱིར་སེམས་ཅན་ཐམས་
[048-542b4] ཅད་རྗེས་བཟུང་ཕྱིར། །བྱང་ཆུབ་སེམས་བསྐྱེད་གནས་པ་ཇི་ལྟ་བར་།དབུལ་པོས་དཔག་ཚད་ཁོར་ཡུག་གཅིག་ཙམ་གྱི། །གཏེར་དག་རྙེད་པ་དེ་ལྟར་དགའ་མ་ཡིན། །
[048-542b5] སངས་རྒྱས་བྱང་ཆུབ་ཕྱིར་ནི་རྒྱལ་བ་ཡི། །རྣམ་པར་རོལ་པ་བརྒྱད་དང་སྟོབས་བཅུ་དང། །སེམས་ཅན་སྡུད་པ་ལྔ་བརྒྱ་དགའ་མཛད་བཞི། །རྟོགས་བྱེད་འཇུག་པ་དག་ནི་
[048-542b6] བརྒྱད་ཁྲི་དང། །རྟོགས་པར་བྱེད་པ་བརྒྱད་ཅུ་རྩ་བཞི་དང་།བླ་ན་མེད་པའི་སྒོ་མོ་དྲུག་ཁྲི་དང། །ས་རྣམ་འབྱེད་དང་ཡེ་ཤེས་བདུན་ཅུ་དྲུག་སངས་རྒྱས་མཚོན་པ་
[048-542b7] སྤྱོད་པ་བཅོ་བརྒྱད་དང། །ཕ་རོལ་གནོན་པ་ལྔ་དང་བརྟན་པ་བཅུ། །སྤྱོད་ཡུལ་ཐེར་འབུམ་ཕྲག་ནི་བཅུ་གཅིག་དང། །གཞན་ཡང་སངས་རྒྱས་དག་གི་ཡོན་ཏན་


[048-543a0] [543A] 
[048-543a1] ༄༅། །གང། །མཆན་དང་དཔེ་བྱད་དག་དང་སྤྱོད་ལམ་དག་།རང་སངས་རྒྱས་ཀྱི་སྤྱོད་ཡུལ་མ་ཡིན་ན། །ཉན་ཐོས་སྒྲ་རྗེས་འབྲང་བའི་སྨོས་ཅི་
[048-543a2] དགོས༑ ༑མཚུངས་པ་མེད་པ་འདྲ་བ་ཡོན་མིན་པས། །དེས་ན་སངས་རྒྱས་བསམ་མི་ཁྱབ་ཅེས་བརྗོད། །།གང་དག་བྱང་ཆུབ་མཆོག་རབ་སེམས་ཡོད་པ། །དེ་དང་དེ་
[048-543a3] དག་མི་དམན་མཚུངས་མེད་སྤྱོད། །དེ་དག་དེ་རིང་འཇིག་རྟེན་ནོར་ཆེན་རྙེད། །དེ་དག་འཇིག་རྟེན་ལེགས་པར་འཚོ་བས་འཚོ། །བདུད་རྣམས་བཅོམ་སྟེ་བདུད་
[048-543a4] རྩི་རེག་བྱས་ནས། །ཆར་སྤྲིན་ལྷུན་སྟུག་ལྟ་བུར་ཚིམ་པར་བྱེད་།གང་དེ་བྱང་ཆུབ་ལ་ཞུགས་འཇིག་རྟེན་སྐྱོབ། །དེ་དག་ནོར་བདུན་དག་གིས་སྡུད་པར་བྱེད། །
[048-543a5] གལ་ཏེ་སྡུག་བསྔལ་བརྒྱ་མང་བཟོད་བྱེད་པ། །དེ་བས་བྱང་ཆུབ་གང་ཞུགས་སྐྱོ་མི་འགྱུར། །དེ་ཡིས་ཡོན་ཏན་དེ་དག་མྱུར་འཐོབ་ལ་།འཇིག་རྟེན་ཀུན་གྱི་
[048-543a6] མཆོག་མ་དག་ཏུའང་འགྱུར། །འདོད་པའི་རྒྱུ་ཡིས་སྡུག་བསྔལ་མང་པོ་མྱོང་བར་འགྱུར། །གང་གི་རྣམ་པར་སྨིན་པས་ངན་འགྲོར་ལྷུང་བར་འགྱུར། །མཐོ་
[048-543a7] རིས་འགྲོ་དང་བྱང་ཆུབ་ཡོན་ཏན་དོན་གྱི་ཕྱིར། །མཁས་པ་སུ་ཞིག་བྱིས་པ་དག་ལྟར་འགལ་བར་བྱེད། །བྱིས་པ་འགལ་བྱེད་མཁས་པ་འགལ་མི་བྱེད། །མི་


[048-543b0] [543B] 
[048-543b1] །བླུན་པོ་འདམ་བྱིང་མཁས་པ་ཐང་ལ་གནས། །གང་དག་ཆོས་སྤྱོད་པ་ནི་དེ་ལ་བཟོད་།དེ་བས་རིགས་པ་ཅན་མིན་སྤང་བྱ་ཞིང་
[048-543b2] །གང་དག་ཤེས་ཡུལ་རིགས་ལྡན་སྟེན་པར་བྱ། །དཔལ་དང་གྲགས་པ་རྙེད་པ་སྤངས་ནས་ཀྱང། །ཏིང་ངེ་འཛིན་འདི་ལ་ནི་རྣལ་འབྱོར་བྱ། །སངས་རྒྱས་རེ་རེའི་ཡོན་
[048-543b3] ཏན་དྲན་པ་ཡང། །བསྐལ་བ་ཁྲི་ཕྲག་ཚད་མེད་བཟོད་བྱས་ན་།སངས་རྒྱས་ཡོན་ཏན་བསམ་མེད་སྨོས་ཅི་དགོས། །དེ་བས་སྡུག་བསྔལ་ཉམ་ཐག་དང་དུ་ལོངས། །བཟོད་
[048-543b4] དང་ཏིང་འཛིན་དག་གི་གོ་བགོས་ལ། །བརྩོན་འགྲུས་རྒྱལ་མཚན་ཚུལ་ཁྲིམས་ཤིང་རྟ་ཞོན། །སྦྱིན་སྟོབས་ཤེས་རབ་མདའ་ཡིས་བདུད་བཅོམ་སྟེ། །ཕམ་བྱས་བྱང་
[048-543b5] ཆུབ་དག་ལ་རེག་པར་གྱིས། །བྱམས་པའི་གྲོགས་དང་སྒྲུབ་པའི་བཤེས་གཉེན་དང། །དབྱེར་མེད་ཕ་རོལ་ཕྱིན་པ་སྤྲོ་བྱད་དང། །སྟོང་པའི་གནས་བཅས་ཤུགས་
[048-543b6] ཀྱི་ཟས་བསྟེན་ཚེ། །ཐམས་ཅད་མཁྱེན་པའི་ཡོན་ཏན་ཐོབ་པར་གྱིས་།དེ་བས་ཇི་སྐད་འདིར་གསུངས་རྣམ་ངེས་ལ། །བག་དང་ལྡན་པས་རྟག་ཏུ་སྦྱོང་བར་གྱིས། །
[048-543b7] མཁའ་ལ་ངང་པ་སྐད་འབྱིན་དགའ་བ་ལྟར། །ཐམས་ཅད་མཁྱེན་པ་མྱུར་དུ་ཐོག་པར་གྱིས། །མཆོག་ཏུ་དགའ་བའི་རྒྱལ་པོ། སྔོན་བྱུང་བ་འདས་པའི་དུས་ན་ད་


[048-544a0] [544A] 
[048-544a1] ༄༅། །བཞིན་གཤེགས་པ་བརྩོན་འགྲུས་མཐའ་ཡས་ཞེས་བྱ་བ་འཁོར་ཐེར་འབུམ་རྙེད་དང་བཅས་པ་ཞིག་བྱུང་བར་གྱུར་ཏེ། །དེ་ཏིང་
[048-544a2] ངེ་འཛིན་འདི་སྟོན་ཏོ། །དེ་ཏིང་ངེ་འཛིན་འདི་སྟོན་པ་ན་དེའི་ཚེ་རྒྱལ་པོ་བསོད་ནམས་མེ་ཏོག་ཅེས་བྱ་བ་ཞིག་བྱུང་བས་ཐོས་ནས་དེས་བཙུན་མོ་སྟོང་དང་སྲས་སྟོང་
[048-544a3] ལ་སྨྲས་པ། །ཏིང་ངེ་འཛིན་ཟད་པར་སྣང་བ་འདིའི་དོན་ཀྱང་མི་ཤེས་སོ། །མ་ཤེས་པས་རྟོགས་པར་བྱར་ཡང་མི་ནུས་སོ། །དེ་ལྟ་ཡིན་གྱིས་ཀྱང་དེ་བཞིན་གཤེགས་པས་
[048-544a4] ལེགས་པར་གསུངས་པ་ལ་བདག་ཅག་གིས་རྗེས་སུ་ཡི་རང་བར་ནི། བྱའོ་བཅོམ་ལྡན་འདས་ཀྱིས་ལེགས་པར་གསུངས་ཤིང་བཤད་པའི་ཏིང་ངེ་འཛིན་འདི་ལ་
[048-544a5] རྗེས་སུ་ཡི་རང་བ་བྱས་པས། དེ་དག་རྗེས་སུ་ཡི་རང་བའི། །མོང་ལ་སྐལ་པ་བརྒྱད་ཁྲིར་འཁོར་བ་བསྙིལ་ནས་དེ་ལས་ཁ་ཕྱིར་ཕྱོགས་པར་གྱུར་ཏོ། །ཁྱིམ་
[048-544a6] ཅན་ཞེས་བྱ་བའི་གཟུགས་ཀྱང་ཐོབ་པར་གྱུར་ཏོ། །བྱང་ཆུབ་ཇི་སྐད་བསྟན་པ་ལའང་ཐེ་ཚོམ་མེད་པར་གྱུར་ཏོ། །དགེ་བའི་རྩ་བ་དེས་ན། སངས་རྒྱས་
[048-544a7] སུམ་འབུམ་དག་མཉེས་པར་བྱས་པར་གྱུར་ཏོ། །ཐམས་ཅད་དུའང་ཏིང་ངེ་འཛིན་འདི་ཐོབ་པར་གྱུར་ཏོ། །ལོག་པར་ལྟུང་བ་དང། མི་ཁོམ་དག་ཏུ་ནམ་


[048-544b0] [544B] 
[048-544b1] །རྒྱུ་དེ་ཁོ་ནས་བྱང་ཆུབ་མངོན་པར་རྫོགས་པར་སངས་རྒྱས་སོ། །མངོན་པར་རྫོགས་པར་འཚང་རྒྱ་བར་འགྱུར་རོ། །མཆོག་ཏུ་དགའ་བའི་
[048-544b2] རྒྱལ་པོ། ཁྱོད་དེའི་ཚེ་དེའི་དུས་ན་རྒྱལ་པོ་བསོད་ནམས་མེ་ཏོག་ཅེས་བྱ་བ་དེ་ཁྱོད་ཀྱིས་གཞན་ཡིན་ནོ་སྙམ་པ་དེ་ལྟར་བལྟ་བར་མི་བྱ་སྟེ། དེ་བཞིན་གཤེགས་པ་
[048-544b3] ཚེ་དཔག་མེད་དེ། དེའི་ཚེ་དེའི་དུས་ན་རྒྱལ་པོ་བསོད་ནམས་མེ་ཏོག་ཅེས་བྱ་བར་གྱུར་ཏོ། །བསྐལ་པ་བཟང་པོ་པའི་དེ་བཞིན་གཤེགས་པ་དེ་དག་ནི། དེའི་ཚེ་དེའི་
[048-544b4] དུས་ན་སྲས་སྟོང་དུ་གྱུར་ཏོ། །དེ་ལྟར་རྗེས་སུ་ཡི་རང་བ་ཙམ་གྱིས་ཀྱང་ཏིང་ངེ་འཛིན་འདི་མཐུ་ཆེ་བ་ཡིན་ན། ཀློག་པ་དང་།ལུང་འབོག་པ་དང། སྒྲུབ་པ་ལྟ་སྨོས་
[048-544b5] ཀྱང་ཅི་དགོས། མཆོག་ཏུ་དགའ་བའི་རྒྱལ་པོ། སྔོན་བྱུང་བ་འདས་པའི་དུས་ན་དེ་བཞིན་གཤེགས་པ་བདུད་རྩི་དགའ་ཞེས་བྱ་བའི་ཁོར་འབུམ་སྙེད་དང་བཅས་
[048-544b6] པ་ཞིག་བྱུང་བར་གྱུར་ཏེ། དེ་ལ་འཁོར་ལོས་བསྒྱུར་བའི་རྒྱལ་པོ་བློ་ཡངས་ཞེས་བྱ་བས་ཁང་བཟང་གསེར་གྱི་འོད་དང་ལྡན་པ་ཙནྡན་དམར་པོའི་ཆུས་བཏབ་པ། །
[048-544b7] ཨ་ག་རུའི་བདུགས་པས་བདུགས་པ་ཞིག་ཕུལ་ལོ། །ལོངས་སྤྱད་པའི་ཕྱིར་དགེ་སློང་གི་དགེ་འདུན་ཐམས་ཅད་ལའང། དེ་ཁོ་ན་དང་འདྲ་བ་ཞིག་ཕུལ་བར་གྱུར་


[048-545a0] [545A] 
[048-545a1] ༄༅། །ཏོ༑ ༑དེ་དག་ཐམས་ཅད་ལའང་བསྐྱེད་མོས་ཚལ་རེ་རེའང་ཕུལ་བར་གྱུར་ཏོ། །དེས་བཅོམ་ལྡན་འདས་དེ་ལས་ཏིང་ངེ་འཛིན་
[048-545a2] བསྟན་པ་འདི་ཡང་ཐོས་སོ། །དེ་ནས་བཅོམ་ལྡན་འདས་དེ་ཉིད་ཀྱི་རིམ་གྲོ་པ་མང་དུ་ཐོས་པ་རྣམས་ཀྱི་མཆོག་ཤེས་རབ་རྫོགས་ཞེས་བྱ་བ་ཞིག་བྱུང་བར་གྱུར་པ་དེ་ལ་དེས་
[048-545a3] འདི་སྐད་དུ། འདི་ལྟར་བདག་གིས་ཏིང་ངེ་འཛིན་འདི་ཤེས་པར་བྱ་ན། ཁྱིམ་ན་གནས་པས་ནི་འདི་རྟོགས་པར་དཀའ་ཡིས། ཅི་ནས་ཀྱང་བདག་གིས་སྐྲ་དང་ཁ་
[048-545a4] སྤུ་བྲེགས་ལ་ཁྱིམ་ནས་ཁྱིམ་མེད་པར་རབ་ཏུ་བྱུང་བར་བྱ་བ་གོར་ཆག་གོ། ཞེས་སྨྲས་སོ། །དེ་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་ཁྱིམ་ནས་
[048-545a5] ཁྱིམ་མེད་པར་རབ་ཏུ་བྱུང་ནས་སྲས་ཁྲི་དང། བཙུན་མོ་བརྒྱད་ཁྲི་བཞི་སྟོང་པོ་དེ་དག་ཐམས་ཅད་དང་ལྷན་ཅིག་ཏུ་རབ་ཏུ་བྱུང་སྟེ་ཏིང་ངེ་འཛིན་འདིའི་རྣམ་པ་
[048-545a6] དག་ཞུས་པ་དང། བཅོམ་ལྡན་འདས་དེས་དེ་དག་གི་བསམ་པ་ཐུགས་སུ་ཆུད་ནས། །ཏིང་ངེ་འཛིན་འདི་ཞག་བདུན་གྱི་བར་དུ་རྒྱ་ཆེར་ཡང་དག་པར་བསྟན་ཏོ། །
[048-545a7] དེ་དག་གིས་ཐོས་ནས་ཀྱང་གཅིག་ལ་གཅིག་འདི་སྐད་དུ། ཀྱེ་མ་ཏིང་ངེ་འཛིན་ནི་མཐོང་བར་དཀའ་མོད་ཀྱི། །འོན་ཀྱང་ཏིང་ངེ་འཛིན་འདི་ལེགས་པར་བྲིས་ཏེ་བཅང་


[048-545b0] [545B] 
[048-545b1] །ཞེས་འཛེར་ཏོ། །དེ་དག་ཐམས་ཅད་ཀྱི་ཏིང་ངེ་འཛིན་འདི་བྲིས་ནས་ཀྱང་མཆོད་པ་བྱས་སོ། །བཟུང་ངོ། །ལུང་ཡང་ཕོག་གོ་དེ་ནས་དེ་དག་ཐམས་
[048-545b2] ཅད་དུས་ལས་འདས་ནས་སླར་དེ་དག་ཚེགས་པར་གྱུར་པས་སངས་རྒྱས་དྲུག་འབུམ་མཉེས་པར་བྱས་པར་གྱུར་ཏོ། །ཐམས་ཅད་དུ་ཏིང་ངེ་འཛིན་འདི་ཐོས་པར་གྱུར་ཏོ། །ཐམས་
[048-545b3] ཅད་དུ་རབ་ཏུ་བྱུང་ནས་ཏིང་ངེ་འཛིན་འདི་ཐོབ་པར་གྱུར་ཏོ་།སྨོན་ལམ་ཇི་ལྟར་བཏབ་པ་བཞིན་དགེ་བའི་རྩ་བ་འདི་ཁོ་ནས་ཐམས་ཅད་ཀྱིས་བྱང་ཆུབ་རབ་ཏུ་ཐོབ་གྱུར་ཏོ། །
[048-545b4] མཆོག་ཏུ་དགའ་བའི་རྒྱལ་པོ། ཁྱོད་དེའི་ཚེ་དེའི་དུས་ན་འཁོར་ལོས་བསྒྱུར་བའི་རྒྱལ་པོ་བློ་ཡངས་དེ་ཁྱོད་ཀྱིས་གཞན་ཡིན་ནོ་སྙམ་པ་དེ་ལྟར་བལྟ་བར་མི་བྱ་སྟེ། །
[048-545b5] དེ་བཞིན་གཤེགས་པ་མར་མེ་མཛད་དེ། དེའི་ཚེ་དེའི་དུས་ན་འཁོར་ལོས་བསྒྱུར་བའི་རྒྱལ་པོ་བློ་ཡངས་ཞེས་བྱ་བར་གྱུར་ཏོ། །དེ་བཞིན་གཤེགས་པ་རྣམ་པར་གཟིགས་
[048-545b6] དེ་ནི་དགེ་སློང་རིམ་གྲོ་བ་ཤེས་རབ་རྫོགས་ཞེས་བྱ་བར་གྱུར་ཏོ་།གང་དག་སྲས་ཁྲི་པོ་དེ་དག་ནི། བསྐལ་པ་འདི་ནས་གཟུང་སྟེ་བསྐལ་པ་དྲུག་ཅུ་རྩ་ལྔའི་
[048-545b7] བར་དུ་འཚང་རྒྱ་བར་མི་འགྱུར་རོ། །དེའི་འོག་ཏུ་བསྐལ་པ་གྲགས་པ་ཆེན་པོ་ཞེས་བྱ་བ་ཞིག་འབྱུང་བར་འགྱུར་ཏེ། བསྐལ་པ་གཅིག་པོ་དེ་ལ་དེ་


[048-546a0] [546A] 
[048-546a1] ༄༅། །དག་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །གང་དག་བློན་པོ་བརྒྱད་ཁྲི་པོ་དེ་དག་ནི། བསྐལ་པ་
[048-546a2] གྲགས་པ་ཆེན་པོ་འདས་ནས་བསྐལ་པ་བརྒྱད་བཅུའི་བར་དུ་འཚང་རྒྱ་བར་མི་འགྱུར་རོ། །དེའི་འོག་ཏུ་བསྐལ་པ་སྐར་མ་ལྟ་བུ་ཞེས་བྱ་བ་ཞིག་འབྱུང་བར་འགྱུར་ཏེ། །
[048-546a3] དེ་ལ་བློན་པོ་བརྒྱད་ཁྲི་པོ་དེ་དག་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །བསྐལ་པ་སྐར་མ་ལྟ་བུ་འདས་ནས་བསྐལ་པ་གསུམ་བརྒྱར་སངས་
[048-546a4] རྒྱས་འབྱུང་བར་འགྱུར་རོ། །དེའི་འོག་ཏུ་བསྐལ་པ་ཡོན་ཏན་བཀོད་པ་ཞེས་བྱ་བ་ཞིག་འབྱུང་བར་འགྱུར་ཏེ། དེ་ལ་བཙུན་མོ་བརྒྱད་ཁྲི་བཞི་སྟོང་པོ་དེ་དག་བྱང་
[048-546a5] ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །མཆོད་ཏུ་དགའ་བའི་རྒྱལ་པོ། བྱང་ཆུབ་སེམས་དཔའ་ཏིང་ངེ་འཛིན་འདི་ནི་དེ་ལྟར་འབྲས་བུ་
[048-546a6] ཆེ་བ་ཡིན་ནོ། །མཆོག་ཏུ་དགའ་བའི་རྒྱལ་པོ། དེ་ལྟ་བས་ན། བྱང་ཆུབ་སེམས་དཔའི་ལྷག་པའི་བསམ་པ་རྫོགས་པ་ལུས་དང་སྲོག་ལ་མི་ལྟ་བར་གྱུར་པས་ཏིང་ངེ་
[048-546a7] འཛིན་འདི་བཙལ་བར་བྱའོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འོད་པས་ཏིང་ངེ་འཛིན་འདི་ལ་རྣལ་


[048-546b0] [546B] 
[048-546b1] །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །སངས་རྒྱས་བྱང་ཆུབ་དོན་དུ་གཉེར་བ་གང། །དེ་དག་རྒྱལ་པོ་དེ་
[048-546b2] ཡི་རྗེས་སུ་སློབ། །ཡང་དག་སྒྲུབ་ལ་གནས་པ་མ་གཏོགས་པར། །གཞན་གྱིས་བྱང་ཆུབ་མཆོག་ནི་འཐོབ་མི་འགྱུར། །དེ་ལྟར་འདི་ནི་དང་པ་ཆུད་བསྐྱེད་ཀྱང། །དེ་
[048-546b3] བཞིན་རྣམ་སྨིན་གྱ་ནོམ་ཐོབ་པར་འགྱུར། །དེ་བས་གཡོ་མེད་ལྷག་པའི་བསམ་པ་ཡིས། །འདིར་ནི་ཅི་རིགས་བཀུར་སྟིས་རྣལ་འབྱོར་གྱིས་།རྒྱལ་བ་གང་དེ་བདག་
[048-546b4] གིས་འདིར་བསྒྲགས་པ། །དེ་དག་གང་ཞིག་མཐོང་བར་འདོད་པ་དང་།བསྟན་པ་རྒྱ་ཆེར་འཆད་པར་འདོད་པ་དང། །ཇི་སྐད་བསྟན་བཞིན་འདི་ལ་རྣལ་འབྱོར་གྱིས། །
[048-546b5] ཡི་རང་ཉིད་ཀྱིས་ཕུན་སུམ་ཚོགས་འགྱུར་ན། །འཆང་དང་ཀློག་པ་ལྟ་ཞིག་ཅི་སྨོས་ཏེ། །ཡོན་ཏན་མཐའ་ནི་འགྲོ་བས་བསམ་མི་ནུས། །འདི་ཐོས་སུ་ཞིག་རྣལ་འབྱོར་
[048-546b6] སྦྱོར་མི་བྱེད། །བྱང་ཆུབ་སོ་སོ་ཡང་དག་རིག་མཚན་དང། །སྟོན་དང་ཕ་རོལ་སེམས་ནི་གླེང་བ་དང། །སྒྲུབ་དང་སྣང་བ་གང་དག་སངས་རྒྱས་ཆོས། །ཏིང་ངེ་འཛིན་
[048-546b7] འདི་ལས་ནི་བཙལ་བར་བྱ། །ལས་སྦྱོང་དེ་བཞིན་བདུད་རྣམས་འཇོམས་པ་དང། །ལྟ་སྦྱོང་དེ་བཞིན་སྲེད་པ་ཟད་བྱེད་དང། །རྣམ་པར་རོལ་དང་ཞིང་བཀོད་འབྱོར་


[048-547a0] [547A] 
[048-547a1] ༄༅། །པ་དག་འདི་དང་རབ་ཏུ་ལྡན་ལ་དཀོན་མ་ཡིན། །དེ་བཞིན་རྣམ་གྲོལ་སྤོབས་པ་ཕུན་ཚོགས་པ། །བྱ་བ་ཐམས་ཅད་སྤྱོད་བྱེད་གཟུངས་
[048-547a2] དག་དང། །བསམ་པ་ཇི་བཞིན་བྱང་ཆུབ་འཚང་རྒྱ་བ། །དེ་དག་ཐམས་ཅད་འདིར་གནས་མོད་པ་ཡིན། །ང་ཡིས་དེ་སྙེད་ཚིག་གིས་བརྗོད་ནུས་རྣམས། །དེ་
[048-547a3] ལྟ་བས་ན་དེ་དག་འདིར་སྒྲུབས་ཤིག། །ཀུན་མཁྱེན་ཆོས་ལ་དགའ་བར་མ་བྱེས་ན། །ཕྱི་དུས་དག་ན་འགྱོད་པར་གྱུར་ཏ་རེ། །ཕ་རོལ་ཕྱིན་པ་ཇི་སྙེད་ངས་
[048-547a4] བསྟན་དང། །གང་དག་ཡེ་ཤེས་རྒྱ་མཚོ་སྦྱོར་ལམ་དག་ལུས་རྟེན་བྱིས་པའི་སྤྱོད་ལ་གནས་པ་ཡིས། །ཤེས་བར་བྱ་བ་རབ་ཏུ་ནུས་མ་ཡིན། །དུས་ངན་
[048-547a5] པ་དང་སེམས་ཅན་མ་རུངས་དང། །ཆོས་ནུབ་མཐའ་དང་ངན་སོང་འཕེལ་བ་ནི། །མཁས་པས་ཤིན་ཏུ་ཡིད་བྱུང་བྱས་ཞེས་ཀྱང། །བག་ཡོད་རི་དགས་
[048-547a6] བཞིན་དུ་སྐྲག་པར་འགྱུར། །མཆོག་ཏུ་དགའ་བའི་རྒྱལ་པོ། བྱང་ཆུབ་སེམས་དཔའ་གང་ཞིག་གིས་བསྐལ་པ་སྟོང་དུ་ཐབས་མཁས་པ་མ་གཏོགས་
[048-547a7] པར་ཕ་རོལ་ཏུ་ཕྱིན་པ་དྲུག་དག་ལ་སྤྱད་པས་ནི། ཏིང་ངེ་འཛིན་འདི་ཐོས་ནས་རྗེས་སུ་ཡི་རང་བའི་བསོད་ནམས་ཀྱིས་ཕུང་པོ་འདི་ལ་བསོད་ནམས་ཀྱི་ཕུང་པོ་


[048-547b0] [547B] 
[048-547b1] བར་དུའང་ཉེ་བར་མེ་འགྲོའོ། །ཆོས་ཀྱི་རྣམ་གྲངས་འདི་བསྟན་པ་ན་བྱང་ཆུབ་སེམས་དཔའ་གྲངས་མེད་པ་
[048-547b2] དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་
[048-547b3] ཕྱིར་མི་ལྡོག་པར་གྱུར་ཏོ། །ལྷ་དང་མིའི་སྐྱེ་དགུའི་ཚོགས་བརྒྱད་འབུམ་སྙེད་ཀྱང་རྡུལ་མེད་ཅིང་དྲི་མ་དང་བྲལ་ལ་ཆོས་རྣམས་ལ་ཆོས་ཀྱི་མིག་རྣམ་པར་དག་
[048-547b4] གོ་ལྷ་དེ་དག་ཆོས་ཀྱི་མིག་རྣམ་པར་དག་པས་བཅོམ་ལྡན་འདས་ཀྱི་ཆོས་ལ་མངོན་པར་དགའ་བའི་ཕྱིར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[048-547b5] དག་མེ་ཏོག་གིས་ཆལ་བར་བཀྲམ་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འྡིའང་རྣམ་པ་དྲུག་དུ་གཡོས་སོ་།བར་སྣང་ལས་ཀྱང་
[048-547b6] ལྷའི་རྔ་སྒྲ་དག་བསྒྲགས་སོ། །མཆོག་ཏུ་དགའ་བའི་རྒྱལ་པོ་ལ་སོགས་པ་བྱང་ཆུབ་སེམས་དཔའ་བྱེ་བ་སྙེད་ཐམས་ཅད་ཀྱིས་ཀྱང་ཏིང་ངེ་འཛིན་འདི་ཐོབ་བོ། །
[048-547b7] བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་མཆོག་ཏུ་དགའ་བའི་རྒྱལ་པོ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་དང། །


[048-548a0] [548A] 
[048-548a1] ༄༅། །ལྷ་དང། མི་དང། ལྷ་མ་ཡིན་དང། །དྲི་ཟར་བཅས་པའི་འཇིག་རྟེན་ཐམས་ཅད་བཅོམ་ལྡན་འདས་ཀྱིས་གསུངས་པ་ལ་ཡི་རང་སྟེ་མངོན་
[048-548a2] པར་བསྟོད་དོ། །འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་བིདྱ་ཀ་ར་སིངྷ་དང། ལོ་
[048-548a3] ཙཱ་བ་བནྡྷེ་དཔལ་གྱི་དབྱངས་ཀྱིས་བསྒྱུར། ཞུ་ཆེན་གྱི་ལོ་ཙཱ་བ་བནྡྷེ་དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ་
