phal chen ga 
[043-1b0] [1B] 
[043-1b1] །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་
[043-1b2] བ༑ བམ་པོ་བཞི་བཅུ་རྩ་གཉིས་པ། ཀྱེ༑ རྒྱལ་བའི་སྲས་དག་།བྱང་ཆུབ་སེམས་
[043-1b3] དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་ཆགས་པ་མེད་པ་དང། གྲོལ་
[043-1b4] ཞིང་བཅིངས་པ་མེད་པ་ཞེས་བྱ་བ་དགུ་པ་གང་ཞེ་ན། ཀྱེ༑ རྒྱལ་བའི་སྲས་དག་འདི་


[043-2a0] [2A] 
[043-2a1] །ལ་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་ཐམས་ཅད་ལ་
[043-2a2] བརྙས་པ་མེད་པའི་སེམས་དང་ལྡན་པ་ཡིན། འཁོར་བ་བསྒྲུབ་པ་ལ་བརྙས་པ་མེད་པའི་སེམས་དང་
[043-2a3] ལྡན་པ་ཡིན། དགེ་བའི་རྩ་བ་ཡང་དག་པར་བསྡུ་བ་ལ་བརྙས་པ་མེད་པའི་སེམས་དང་ལྡན་པ་ཡིན་
[043-2a4] དགེ་བའི་རྩ་བ་ཐམས་ཅད་ཡོངས་སུ་བཙལ་བ་ལ་བརྙས་པ་མེད་པའི་སེམས་དང་ལྡན་པ་ཡིན། བཤགས་
[043-2a5] པའི་ལས་ལ་བརྙས་པ་མེད་པའི་སེམས་དང་ལྡན་པ་ཡིན། རྗེས་སུ་ཡི་རང་བའི་རྩ་བ་ལ་བརྙས་པ་


[043-2b0] [2B] 
[043-2b1] འཇིག་རྟེན་གྱི་ཁམས་གཞན་ན་བཞུགས་པའི་དེ་བཞིན་གཤེགས་པ་ལ་ཕྱག་བྱ་བའི་
[043-2b2] ལས་ལ་བརྙས་པ་མེད་པའི་སེམས་དང་ལྡན་པ་ཡིན། ཐལ་མོ་སྦྱར་ཞིང་བཏུད་པའི་ལས་ལ་བརྙས་པ་མེད་པའི་སེམས་དང་
[043-2b3] ལྡན་པ་ཡིན། མཆོད་རྟེན་ལ་ཕྱག་བྱ་བ་དང། བླ་མ་ལ་ཕྱག་བྱ་བའི་ལས་ལ་བརྙས་པ་མེད་པའི་སེམས་དང་ལྡན་པ་ཡིན་
[043-2b4] འཇིག་རྟེན་གྱི་ཁམས་གཞན་ན་བཞུགས་པའི་དེ་བཞིན་གཤེགས་པ་རྣམས་ལ་གསོལ་བ་གདབ་པའི་ལས་ལ་བརྙས་པ་མེད་པའི་
[043-2b5] སེམས་དང་ལྡན་པ་ཡིན་ཏེ། དེ་དགེ་བའི་རྩ་བ་དེ་དག་ལ་རབ་ཏུ་འཇུག་པ་དང། དགེ་བའི་རྩ་བ་དེ་དག་གི་གོ་སྐབས་དབྱེ་བར་བྱེད་
[043-2b6] པ་དང། དགེ་བའི་རྩ་བ་དེ་དག་ལ་ཡིད་ཆེས་པ་བརྟན་པར་བྱེད་པ་དང། དགེ་བའི་རྩ་བ་དེ་དག་ལ་བདག་རབ་ཏུ་སྦྱོར་བ་དང་


[043-3a0] [3A] 
[043-3a1] །དགེ་བའི་རྩ་བ་དེ་དག་སེམས་ཀྱི་བདག་ཉིད་ཆེ་བ་ཉིད་ལ་རབ་ཏུ་གཞོག་པ་དང། དགེ་བའི་རྩ་བ་དེ་
[043-3a2] དག་གི་ཕྱིར་ཆགས་པ་མེད་པའི་སེམས་ལ་རབ་ཏུ་བརྩོན་པར་བྱེད་པ་དང། དགེ་བའི་རྩ་བ་དེ་དག་སྦྱིན་པ་ལ་རག་ལས་པར་ཡང་
[043-3a3] དག་པར་སྒྲུབ་པ་དང། དགེ་བའི་རྩ་བ་དེ་དག་གི་ཕྱིར་ལྷག་པའི་བསམ་པ་ཉམས་པ་མེད་པ་རབ་ཏུ་སྒྲུབ་པ་དང། དགེ་བའི་རྩ་
[043-3a4] བ་དེ་དག་དེ་བཞིན་གཤེགས་པས་དམིགས་པའི་ཡུལ་ལ་རབ་ཏུ་སྦྱོར་བ་དང། དགེ་བའི་རྩ་བ་དེ་དག་གི་ཕྱིར་སྟོབས་ཀྱི་ཤུགས་
[043-3a5] རབ་ཏུ་འཐོབ་པ་ལ་ཡང་དག་པར་ལྟ་བའི་ཚེ། དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། འདི་ལྟར་ཆགས་པ་མེད་པ་
[043-3a6] དང༑ གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་ལུས་ཀྱི་ལས་རབ་ཏུ་གྲུབ་པར་གྱུར་ཅིག་ཆགས་པ་མེད་པ་


[043-3b0] [3B] 
[043-3b1] གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་ངག་གི་ལས་ཕུན་སུམ་ཚོགས་པར་གྱུར་ཅིག། ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་
[043-3b2] སེམས་སུ་ཀུན་ཏུ་བཟང་པོའི་ཡིད་ཀྱི་ལས་ཡོངས་སུ་རྫོགས་པར་གྱུར་ཅིག། ཐམས་ཅད་དུ་རབ་ཏུ་བརྩོན་པས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་
[043-3b3] སུ་ཀུན་ཏུ་བཟང་པོའི་བརྩོན་པ་ལ་བསྟེན་པར་གྱུར་ཅིག། ཕྱོགས་ཐམས་ཅད་དུ་སོང་ཞིང་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་
[043-3b4] དབྱངས་ཆགས་པ་མེད་པའི་གཟུངས་འཐོབ་པར་བྱ་བ་རབ་ཏུ་ཐོབ་པར་གྱུར་ཅིག། སངས་རྒྱས་ཐམས་ཅད་མཐོང་བ་ཡང་དག་པར་འཛིན་ཅིང་ཆགས་པ་མེད་པ་དང། གྲོལ་
[043-3b5] ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་སངས་རྒྱས་ཐམས་ཅད་མཐོང་བའི་གཟུངས་འཐོབ་པར་བྱ་བ་རབ་ཏུ་ཐོབ་པར་གྱུར་ཅིག་ཆོས་ཀྱི་སྤྲིན་བརྗོད་དུ་
[043-3b6] མེད་པ་མ་ལུས་པར་དཀྱིལ་འཁོར་ཐམས་ཅད་དང་ལྡན་པའི་དབྱངས་ཀྱིས་རབ་ཏུ་བསྟན་པའི་ཕྱིར་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་
[043-3b7] ཏུ་བཟང་པོའི་དབྱངས་ཐམས་ཅད་ལ་མཁས་པའི་གཟུངས་རབ་ཏུ་ཐོབ་པར་གྱུར་ཅིག། འཇིག་རྟེན་གྱི་ཁམས་ཐམས་ཅད་དུ་བྱང་ཆུབ་སེམས་དཔའི་སྤྱོད་པ་ལ་བརྩོན་ཞིང་


[043-4a0] [4A] 
[043-4a1] ༄༅། །ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ། ཀུན་ཏུ་བཟང་པོའི་སྤྱོད་པ་བསྐལ་པ་ཐམས་ཅད་ཏུ་ཡང་དག་པར་འཛིན་པའི་
[043-4a2] གཟུངས་རབ་ཏུ་ཐོབ་པར་གྱུར་ཅིག། ཕྱི་མའི་མཐའི་བསྐལ་པའི་མུར་ཐུག་པ་མ་ལུས་པ་ཐམས་ཅད་དུ་སེམས་ཅན་གཅིག་གི་ལུས་ལ་ཇི་ལྟ་བ་དེ་བཞིན་དུ་སེམས་ཅན་མ་
[043-4a3] ལུས་པའི་ལུས་ལ་ཡང་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་བྱང་ཆུབ་སེམས་དཔའི་སྤྱོད་པ་དང། རྣམ་པར་འཕྲུལ་པ་དང་
[043-4a4] བྱིན་གྱི་རླབས་ཐམས་ཅད་སེམས་ཅན་གཅིག་གི་ལུས་ལ་བྱིན་གྱིས་རློབ་པར་གྱུར་ཅིག། བྱང་ཆུབ་སེམས་དཔའི་སྤྱོད་པ་ལ་རབ་ཏུ་བརྩོན་ཞིང་ཆགས་པ་མེད་པ་དང་
[043-4a5] གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོ་དང་མངོན་སུམ་དུ་འགྱུར་བའི་གནས་སུ། འཁོར་གྱི་དཀྱིལ་འཁོར་ཐམས་ཅད་མཐའ་དག་ལྷག་པ་མེད་ཅིང་མ་
[043-4a6] ལུས་པར་གཟུད་པ་བསྟན་པར་བྱིན་གྱིས་བྱིན་དུ་རློབ་པར་གྱུར་ཅིག་སེམས་ཅན་ཐམས་ཅད་འཛུད་པ་ལ་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་
[043-4a7] སེམས་སུ་ཀུན་ཏུ་བཟང་པོའི་སྒོ་གཅིག་ནས། སངས་རྒྱས་ཀྱི་རྣམ་པར་འཕྲུལ་པ་བརྗོད་དུ་མེད་པའི་ཡང་བརྗོད་དུ་མེད་པ་མི་ཟད་པ་ཡང་དག་པར་མཐོང་བར་གྱུར་ཅིག་


[043-4b0] [4B] 
[043-4b1] ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་སྒོ་སྣ་ཚོགས་ནས། སངས་རྒྱས་
[043-4b2] ཀྱི་རྣམ་པར་འཕྲུལ་བ་བརྗོད་དུ་མེད་པའི་ཡང་བརྗོད་དུ་མེད་པའི་བསྐལ་པར་རྣམ་པར་དགོད་པ་མི་ཟད་པ་ལ་སེམས་ཅན་ཐམས་ཅད་རབ་ཏུ་འཇུག་པར་གྱུར་ཅིག། ཡོངས་སུ་སྐྱོ་བ་
[043-4b3] མེད་པའི་སེམས་ལ་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་སྟོབས་བཅུའི་ཡེ་ཤེས་ཀྱི་སྒོ་ལ་སེམས་དུ་གདགས་པ་བརྗོད་དུ་
[043-4b4] མེད་པའི་ཡང་བརྗོད་དུ་མེད་པ་ཡང་དག་པར་འཛུད་པ་དང། རབ་ཏུ་འགོད་པ་དང། སེམས་ཀྱི་སྐད་ཅིག་རེ་རེ་ལ་སྙིང་རྗེ་ཆེན་པོ་ཡང་དག་པར་འབྱུང་བར་གྱུར་ཅིག་ཀུན་ཏུ་བཟང་
[043-4b5] པོའི་སྤྱོད་པ་ལ་གནས་པའི་ཚེ་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་སེམས་ཅན་ཐམས་ཅད་ཀྱི་ལུས་ཀྱིས་སངས་རྒྱས་ཀྱི་ཁྱུ་
[043-4b6] མཆོག་གི་མཐུ་ཕྱུང་བ་དང། རྣམ་པར་འཕྲུལ་པ་ཐམས་ཅད་ཡང་དག་པར་སྟོན་པར་གྱུར་ཅིག། སེམས་ཅན་ཐམས་ཅད་འདུལ་བའི་དབང་ཉེ་བར་བཟུང་སྟེ། སེམས་ཅན་
[043-4b7] གཅིག་ལ་ཇི་ལྟ་བ་དེ་བཞིན་དུ་སེམས་ཅན་ཐམས་ཅད་མ་ལུས་པ་ལ་ཡང་དེ་བཞིན་དུ་ཐམས་ཅད་མཁྱེན་པའི་སའི་སྟོབས་ལ་རབ་ཏུ་དགོད་པའི་ཕྱིར། ཆགས་པ་མེད་པ་དང་


[043-5a0] [5A] 
[043-5a1] ༄༅། །གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་འགྲོ་བ་ཀུན་གྱི་བརྗོད་པ། སེམས་ཅན་གཅིག་གི་ཚིག་རྣམ་པར་གདགས་པ་ལ་
[043-5a2] བྱིན་གྱིས་རློབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་སེམས་ཅན་གཅིག་གི་ལུས་ལ་
[043-5a3] སེམས་ཅན་ཐམས་ཅད་ཀྱི་ལུས་ཡང་དག་པར་གཟུད་པར་བྱིན་གྱིས་བྱིན་དུ་རློབ་ཅིང། དེ་དག་ཀྱང་དགེ་བའི་རྩ་བ་དེས་སངས་རྒྱས་ཀྱི་སྐུ་རབ་ཏུ་ཐོབ་པར་རང་རང་གིས་
[043-5a4] ཤེས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་མེ་ཏོག་གཅིག་ལ། འཇིག་རྟེན་གྱི་
[043-5a5] ཁམས་ཐམས་ཅད་མ་ལུས་པར་རྣམ་པར་དག་པར་བྱིན་གྱིས་བརླབས་པ་ཡང་དག་པར་ཤེས་པར་གྱུར་ཅིག། སངས་རྒྱས་ཀྱི་ཞིང་ཐམས་ཅད་དུ་སེམས་ཅན་ཐམས་ཅད་
[043-5a6] གདུལ་བའི་དབང་ཉེ་བར་བཟུང་སྟེ། རྣམ་པར་བསྟན་པར་བྱ་བའི་ཕྱིར་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་ཆོས་ཀྱི་དབྱིངས་
[043-5a7] སུ་སྒྲ་དབྱངས་མངོན་པར་བསྒྲུབ་པ་མངོན་པར་སྒྲུབ་པར་གྱུར་ཅིག་དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་


[043-5b0] [5B] 
[043-5b1] ཅིག་རེ་རེས་ཤིན་ཏུ་སྟོན་ཅིང། སངས་རྒྱས་ཀྱི་ཤུགས་ཀྱི་རྒྱན་འཇིག་རྟེན་གྱི་ཁམས་འབྱམས་ཀླས་པར་གཏོགས་
[043-5b2] པར་ཐམས་ཅད་དུ་རྗེས་སུ་དྲན་པར་གྱུར་ཅིག། དགེ་བའི་རྩ་བ་འདིས་འཇིག་རྟེན་གྱི་ཁམས་སྣ་ཚོགས་འབྱམས་ཀླས་པ་ཐམས་ཅད་དུ་མ་བྱོན་པའི་སངས་རྒྱས་འབྱུང་བའི་
[043-5b3] ཕྱིར་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་བསྐལ་བ་ཕྱི་མའི་མཐའི་མུར་ཐུག་པ། འཇིག་རྟེན་གྱི་ཁམས་ཐམས་ཅད་ཏུ་གཏོགས་པར་
[043-5b4] ཤིན་ཏུ་བསྟན་པ་ལ་འཇུག་པར་གྱུར་ཅིག། དགེ་བའི་རྩ་བ་འདིས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་བརྩོན་ཞིང་ཆགས་པ་མེད་པ་དང། གྲོལ་ཞིང་བཅིངས་
[043-5b5] པ་མེད་པའི་སེམས་སུ་ཆོས་ཀྱི་དབྱིངས་ཐམས་ཅད་སྣང་བ་གཅིག་ཏུ་རྒྱས་པར་བཀང་སྟེ། འཇིག་རྟེན་གྱི་ཁམས་ནམ་མཁའི་དབྱིངས་ཀྱི་མཐར་ཐུག་པ་ཐམས་ཅད་སྣང་བ་བྱེད་
[043-5b6] པར་གྱུར་ཅིག། དགེ་བའི་རྩ་བ་འདིས་ཀུན་ཏུ་བཟང་པོའི་སྤྱོད་པ་ལ་ཉེ་བར་སྤྱོད་པ་ཐོབ་ཅིང། ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་རྒྱུད་མཐའ་
[043-5b7] ཡས་པའི་སྤྱོད་པའི་རྒྱུད་སྟོན་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་དེ་བཞིན་གཤེགས་པའི་ཡེ་ཤེས་ལ་


[043-6a0] [6A] 
[043-6a1] ༄༅། །འཇུག་པའི་ཚེ། བསྐལ་པ་ཐམས་ཅད་དུ་ཟད་པར་གྱུར་ཀྱང་ཡེ་ཤེས་མཐའ་དང་དབུས་མེད་པའི་མཐར་མི་འགྱུར་ཀྱང། དེ་བཞིན་གཤེགས་པའི་ཡེ་
[043-6a2] ཤེས་ཀྱིས་བྱིན་གྱི་བརླབས་ཀྱང། ཀུན་ཏུ་བཟང་པོའི་སྤྱོད་པས་རབ་ཏུ་གྲུབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་
[043-6a3] སུ་བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པ་ལ་བརྩོན་པར་བྱེད་པའི་ཚེ། ཆོས་ཀྱི་དབྱིངས་མ་ལུས་པ་ན་བཞུགས་པའི་དེ་བཞིན་གཤེགས་པ་ཐམས་ཅད་མ་ལུས་པས་
[043-6a4] ཞལ་བསྟན་པ་མཛད་དེ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་ཤིང། ཀུན་ཏུ་བཟང་པོའི་སྤྱོད་ཡུལ་ལ་རབ་ཏུ་ཞུགས་པར་བསམ་པས་ལུས་ཀྱི་ལས་དང། ངག་
[043-6a5] གི་ལས་དང། ཡིད་ཀྱི་ལས་ལ་དུབ་པ་མེད་པར་བརྩོན་ཞིང། བྱང་ཆུབ་སེམས་དཔའི་སྤྱད་པ་སྤྱོད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་
[043-6a6] ཞིང་བཅིངས་པ་མེད་པའི་སེམས་དང་ལྡན་ཞིང། ཀུན་ཏུ་བཟང་པོའི་སེམས་དོན་གྱི་ཚོགས་དང་མི་འགལ་བ། ཆོས་ཀྱི་ལུས་མ་ཉམས་པ་ངེས་པའི་ཚིག་གི་སར་རྣམ་
[043-6a7] པར་དག་པ། སྤོབས་པ་ཐམས་ཅད་མི་ཟད་པའི་མཛོད། སེམས་ཅན་ཐམས་ཅད་གདུལ་བའི་སར་གྱུར་པས། སངས་རྒྱས་ཐམས་ཅད་ཀྱི་བྱང་ཆུབ་རབ་ཏུ་ཐོབ་པར་གྱུར་


[043-6b0] [6B] 
[043-6b1] དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་བརྩོན་ཞིང། འོད་མཐའ་ཡས་པ་
[043-6b2] དང༑ སྣང་བ་བསམ་གྱིས་མི་ཁྱབ་པས་ཆོས་ཀྱི་སྒོ་རེ་རེ་ལ་འཇུག་ཅིང། དེ་བཞིན་དུ་ཆོས་ཐམས་ཅད་ཀྱི་སྒོ་ནས་འགྲོ་ཞིང་འཇུག་པས་ཐམས་ཅད་མཁྱེན་པའི་སའི་མཐར་ཐུག་པ་རབ་
[043-6b3] ཏུ་ཐོབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་སུ་ཀུན་ཏུ་བཟང་པོའི་རྒྱན་གྱི་ཕ་རོལ་ཏུ་ཕྱིན་པ་ཐོབ་སྟེ། དམིགས་པ་རེ་རེ་
[043-6b4] ཞིང་ཐམས་ཅད་མཁྱེན་པ་ཉིད་ཐམས་ཅད་ལ་ཞུགས་ཀྱང། ཐམས་ཅད་མཁྱེན་པའི་ཡེ་ཤེས་མཐར་ཐུག་པར་མི་འགྱུར་བའི་ཚུལ་གྱིས་རྒྱལ་པོ་དེ་ལྟ་བུ་ཐོབ་པར་གྱུར་ཅིག་དགེ་
[043-6b5] བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཚེ་འདི་ནས་ཉེ་བར་བཟུང་སྟེ། ཕྱི་མའི་མཐའི་བསྐལ་པའི་མུར་ཐུག་པར་རྨོངས་པ་མེད་ཅིང། རྒྱུན་
[043-6b6] མི་འཆད་པར་ཆོས་ལ་གཞོལ་ཞིང། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པར་གྱུར་པའི་རྒྱུད་བརྗོད་དུ་མེད་པའི་ཐམས་ཅད་མཁྱེན་པ་ཉིད་དུ་རྣམ་པར་འཚང་རྒྱ་བའི་
[043-6b7] ཚུལ་ཐོབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་བྱང་ཆུབ་སེམས་དཔའི་སྤྱོད་པ་ཐམས་ཅད་ལ་རབ་ཏུ་སྣང་བར་


[043-7a0] [7A] 
[043-7a1] ༄༅། །གྱུར་པའི་སེམས་བསྒྲིབས་པ་མེད་པའི་ཆོས་ཀྱི་སྣང་བ་རབ་ཏུ་ཐོབ་པས། རྒྱུན་མི་འཆད་པའི་ལས་ལ་རབ་ཏུ་བརྩོན་ཅིང། བྱང་ཆུབ་སེམས་དཔའ་ཀུན་
[043-7a2] ཏུ་བཟང་པོའི་རྣམ་པར་འཕྲུལ་པ་རབ་ཏུ་ཐོབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ། བྱང་ཆུབ་སེམས་དཔའ་
[043-7a3] ཀུན་ཏུ་བཟང་པོའི་སྤྱོད་པ་ཐོབ་པ་བྱ་བ་ལ་བརྩོན་ཞིང། ཐམས་ཅད་ཀྱི་ཚུལ་དང། མཐའ་ཡས་པའི་ཚུལ་དང། བསམ་གྱིས་མི་ཁྱབ་པའི་ཚུལ་དང། བྱང་ཆུབ་སེམས་དཔའི་
[043-7a4] ཚུལ་དང། ཐམས་ཅད་མཁྱེན་པའི་ཚུལ་དང། བྱང་ཆུབ་སེམས་དཔའི་འདུལ་བ་ཐམས་ཅད་ཀྱི་ཚུལ་དང། ཆོས་ཀྱི་འཁོར་ལོ་མཐའ་དང་དབུས་མེད་པ་རབ་ཏུ་བསྐོར་བའི་ཚུལ་
[043-7a5] དང༑ དུས་བརྗོད་དུ་མེད་པའི་ཚུལ་དང། ཆོས་རྣམ་པ་ཐ་དད་པ་བསྟན་པའི་ཚུལ་དང། འཇིགས་པ་མེད་པའི་མཛོད་ས་མཚམས་མེད་པའི་ཚུལ་དང། ཆོས་ཐམས་ཅད་མ་ལུས་
[043-7a6] པར་བསྟན་པའི་ཚུལ་དང། ཚུལ་དང་ཚུལ་མ་ཡིན་པ་རྗེས་སུ་རྟོགས་པའི་ཡེ་ཤེས་འཐོབ་པར་བྱ་བ་རབ་ཏུ་ཐོབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་
[043-7a7] ཞིང་བཅིངས་པ་མེད་པའི་སེམས་སུ་ཕྱིར་མི་ལྡོག་པའི་སེམས་ཅན་བྱང་ཆུབ་ཏུ་ཡང་དག་པར་འབྱུང་བ། ཉམས་པ་མེད་པར་བྱ་བ་དང། བསྟན་པ་དམ་པའི་དགེ་བའི་རྩ་བས་


[043-7b0] [7B] 
[043-7b1] ཅིང། ཀུན་ཏུ་བཟང་པོའི་ལས་ཀྱིས་བསྲལ་པས། འགྲོ་བ་ཐམས་ཅད་དགའ་བར་བྱེད་པའི་ལུས་ཀྱི་ལས་ཡོངས་སུ་
[043-7b2] རྫོགས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་སུ་སེམས་ཅན་གྱི་ཁམས་ཐམས་ཅད་དགའ་བར་བྱ་བའི་ཚིག་བརྗོད་དུ་
[043-7b3] མེད་པ་ལ་རབ་ཏུ་བརྩོན་ཞིང། དག་གི་ལས་ཀྱི་རྒྱན་ཐམས་ཅད་རྣམ་པར་དག་པ་དང། བྱང་ཆུབ་སེམས་དཔའ་ཀུན་ཏུ་བཟང་པོའི་བྱིན་གྱི་རླབས་ལ་བརྩོན་པས། སེམས་ཅན་ཐམས་
[043-7b4] ཅད་ཀྱི་རྣམ་པར་བརྗོད་པ་ཡོངས་སུ་ཤེས་པར་བྱ་བའི་ཡེ་ཤེས་རྣམ་པར་དག་པ་ཡོངས་སུ་ཐོབ་པར་གྱུར་ཅིག། དགེ་བའི་རྩ་བ་འདིས་ཀུན་ཏུ་བཟང་པོའི་སྤྱོད་པའི་སྤྱོད་ཡུལ་རབ་ཏུ་རྟོགས་
[043-7b5] ཤིང་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་འགྲོ་བ་འབྱམས་ཀླས་པ་ཐམས་ཅད་དང། ཞིང་འབྱམས་ཀླས་པ་ཐམས་ཅད་དང། སེམས་ཅན་འབྱམས་ཀླས་
[043-7b6] པ་ཐམས་ཅད་དང། མངོན་པར་ཤེས་པ་དང། ཡེ་ཤེས་བརྗོད་དུ་མེད་པའི་ཡང་བརྗོད་དུ་མེད་པའི་ཆོས་འབྱམས་ཀླས་པ་དང། ཆོས་འབྱམས་ཀླས་པའི་རྒྱན་དེ་བཞིན་གཤེགས་
[043-7b7] པའི་དཀྱིལ་འཁོར་གྱི་མཛོད་ཐམས་ཅད་ནས་བྱུང་བ་དང། ལྷག་པའི་བསམ་པས་རྣམ་པར་དག་པའི་སེམས་ཀྱི་རྒྱུད་མཉམ་པ་ཉིད་ཀྱིས་ཞུགས་པའི་ཡེ་ཤེས་འབྱམས་ཀླས་པ་རབ་


[043-8a0] [8A] 
[043-8a1] ༄༅། །ཏུ་རྟོགས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་སངས་རྒྱས་ཐམས་ཅད་ཀྱི་སྐུ་
[043-8a2] ལས་བྱུང་བའི་ལུས་རྣམ་པར་དག་པ་དང། ལྷག་པའི་བསམ་པ་རྣམ་པར་དག་པས་མོས་པ་རབ་ཏུ་གྲུབ་པ་དང། སངས་རྒྱས་ཀྱི་བྱིན་གྱི་རླབས་ལ་བརྩོན་པ་དང། སངས་རྒྱས་
[043-8a3] ཀྱི་གཟི་བརྗིད་ཀྱིས་ཡོངས་སུ་བཟུང་བ་དང། སངས་རྒྱས་ཀྱི་ཡུལ་ལ་ཡང་དག་པར་གནས་པ་དང། ཡེ་ཤེས་ཀྱི་རྒྱན་མཐའ་ཡས་པས་སྣང་བར་བྱས་པ་དང། བྱང་ཆུབ་སེམས་
[043-8a4] དཔའི་ལས་ཀྱིས་མངོན་པར་བྱུང་བ་དང། ཚིག་རབ་ཏུ་དབྱེ་བ་ཐམས་ཅད་ལ་མཁས་པ་རྣམ་པར་དག་པ་ཁོང་དུ་ཆུད་པར་བྱ་བ་ལ་རབ་ཏུ་ཞུགས་པ་དང། ཐེག་པ་ཆེན་པོ་མཐའ་
[043-8a5] ཡས་པའི་རྣམ་པར་འཕྲུལ་པས་རབ་ཏུ་བྱུང་བ་དང། འགྲོ་བ་མཐའ་དང་དབུས་མེད་པ་ཐམས་ཅད་མངོན་པར་རྫོགས་པར་འཚང་རྒྱ་བར་བྱ་བ་ཡང་དག་པར་བསྟན་པ་དང་
[043-8a6] བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་དང། ཡོངས་སུ་བསྔོ་བ་ཡོངས་སུ་རྫོགས་པ་ཐོབ་པར་གྱུར་ཅིག། དགེ་བའི་རྩ་བ་འདིས་མཉམ་པ་ཉིད་ཀྱི་
[043-8a7] སྨོན་ལམ་གྱི་དབང་པོས་བརྩོན་ཞིང་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་དབང་པོ་རྣོ་བ་དང། དབང་པོ་དགེ་བ་དང། ཆོས་ཐམས་ཅད་ལ་དབང་སྒྱུར་བའི་དབང་


[043-8b0] [8B] 
[043-8b1] མི་ཟད་པའི་དབང་པོ་དང། དགེ་བའི་རྩ་བ་ཐམས་ཅད་ལ་བརྩོན་པའི་དབང་པོ་དང། སངས་རྒྱས་ཀྱི་ཡུལ་ཐམས་ཅད་ལ་མཉམ་པ་ཉིད་དུ་གྱུར་པའི་དབང་པོ་དང། བྱང་ཆུབ་སེམས་
[043-8b2] དཔའ་ཐམས་ཅད་ཀྱི་ལུང་བསྟན་པ་ལ་ཕྱིར་མི་ལྡོག་པར་ཤིན་ཏུ་བརྩོན་པའི་དབང་པོ་དང། སངས་རྒྱས་ཀྱི་ཆོས་ཐམས་ཅད་ཤིན་ཏུ་ཕུགས་པའི་དབང་པོ་རྡོ་རྗེའི་ཁམས་ལྟ་བུ་དང། དེ་
[043-8b3] བཞིན་གཤེགས་པ་ཐམས་ཅད་ཀྱི་ཡེ་ཤེས་མཐའ་དང་དབུས་མེད་པའི་སྣང་བར་ཏུ་ཐོབ་པས། རྡོ་རྗེའི་འོད་འཕྲོ་བའི་དབང་པོ་དང་དབང་པོ་རབ་ཏུ་དབྱེ་བ་ཐམས་ཅད་མ་ལུས་པ་
[043-8b4] ལ་དབང་སྒྱུར་བའི་དབང་པོ་དང། སེམས་ཅན་མུ་མེད་པ་ཐམས་ཅད་མཁྱེན་པའི་དབང་པོ་ལ་རབ་ཏུ་དགོད་པའི་ཕྱིར། དབང་པོ་མཐའ་ཡས་པ་འབྱམས་ཀླས་པ་དང། དབང་པོ་ཐམས་
[043-8b5] ཅད་ཡོངས་སུ་རྫོགས་པར་བྱ་བའི་དབང་པོ་བསྒྲིབས་པ་མེད་ཅིང་རྣམ་པར་དག་པ་རབ་ཏུ་ཐོབ་པར་གྱུར་ཅིག། དགེ་བའི་རྩ་བ་འདིས་ཀུན་ཏུ་བཟང་པོའི་སྤྱོད་པ་རབ་ཏུ་བརྩོན་པའི་
[043-8b6] སེམས་དང་ལྡན་པ། ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་བྱང་ཆུབ་སེམས་དཔའ་ཐམས་ཅད་ཀྱི་རྫུ་འཕྲུལ་དང་ཚད་མེད་པར་འབྱམས་ཀླས་པ་
[043-8b7] བྱིན་གྱིས་བརླབས་པའི་རྫུ་འཕྲུལ་དང། ཡེ་ཤེས་མཐའ་ཡས་པས་ཁྱུ་མཆོག་གི་མཐུ་འབྱིན་པའི་རྫུ་འཕྲུལ་དང། ལུས་མ་གཡོས་པར་སངས་རྒྱས་ཀྱི་ཞིང་ཐམས་ཅད་ཀུན་ཏུ་


[043-9a0] [9A] 
[043-9a1] ༄༅། །བསྟན་པའི་རྫུ་འཕྲུལ་དང། བྱང་ཆུབ་སེམས་དཔའི་དབང་ཆགས་པ་མེད་ཅིང། ཐོགས་པ་མེད་པའི་རྫུ་འཕྲུལ་དང། མ་འོངས་པའི་སངས་རྒྱས་ཀྱི་
[043-9a2] ཞིང་བྱིན་གྱིས་བརླབ་ཅིང། ཡང་དག་པར་བསྟན་པའི་རྫུ་འཕྲུལ་དང། སངས་རྒྱས་ཀྱི་ཞིང་ཐམས་ཅད་ལུས་གཅིག་གིས་རྒྱས་པར་དགང་བའི་རྫུ་འཕྲུལ་དང། བྱང་ཆུབ་
[043-9a3] སེམས་དཔའི་རྣམ་པར་ཐར་པ་བསྒྲིབས་པ་མེད་པས་རྣམ་པར་རྩེ་བའི་རྫུ་འཕྲུལ་དང། མངོན་པར་འདུ་བྱ་བ་མེད་པའི་སེམས་སྐད་ཅིག་གི་རྫུ་འཕྲུལ་དང། དངོས་པོ་མེད་
[043-9a4] པ་ལ་རབ་ཏུ་གནས་པས་མི་རྟེན་པའི་རྫུ་འཕྲུལ་དང། སྐྲའི་སྦུབས་གཅིག་ཏུ་འཇིག་རྟེན་གྱི་ཁམས་བརྗོད་དུ་མེད་པ་རབ་ཏུ་དགོད་པ་དང་ཆོས་ཀྱི་དབྱིངས་ཐམས་ཅད་དུ་རྒྱུ་ཞིང་དེ་
[043-9a5] བཞིན་གཤེགས་པའི་འཁོར་གྱི་དཀྱིལ་འཁོར་བསྟན་པས། སེམས་ཅན་འབྱམས་ཀླས་པ་ཐམས་ཅད་རྣམ་པར་བསྟན་པའི་ཡེ་ཤེས་ཀྱི་སྒོ་ལ་འཇུག་པའི་རྫུ་འཕྲུལ་རབ་ཏུ་
[043-9a6] ཐོབ་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་སུ་སངས་རྒྱས་ཀྱི་ཞིང་ཤིན་ཏུ་དག་པ་ལ་རབ་ཏུ་ཞུགས་པའི་ཡེ་ཤེས་
[043-9a7] ཀྱིས་འཇུག་པ་དང། སངས་རྒྱས་ཀྱི་ཞིང་མཐའ་དང་དབུས་མེད་པར་རབ་ཏུ་ཞུགས་པའི་ཡེ་ཤེས་ཀྱི་ས་དང། སྐྱེ་བ་མེད་པ་ལ་བརྩོན་པའི་སེམས་བསྐྱེད་པ་ལ་འཇུག་པ་དང་


[043-9b0] [9B] 
[043-9b1] བའི་བྱང་ཆུབ་སེམས་དཔའི་སྤྱོད་པ་རབ་ཏུ་ཐོབ་པས། འཇིག་རྟེན་གྱི་ཁམས་བརྗོད་དུ་མེད་པ་རེ་རེར་ལུས་ཀུན་ཏུ་དགྱེ་
[043-9b2] བའི་བྱིན་གྱི་རླབས་ཤིན་ཏུ་བསྟན་པས་ཞིང་གི་རྒྱུད་ལ་རབ་ཏུ་ཞུགས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་སུ་སངས་
[043-9b3] རྒྱས་ཀྱི་རིགས་སུ་འབྱུང་བའི་བྱང་ཆུབ་སེམས་དཔའི་སྤྱོད་པའི་རྒྱུད་ལ་གནས་ཤིང། རྣམ་པའི་ཚུལ་ཐ་དད་པ་བརྗོད་དུ་མེད་པའི་ཡང་བརྗོད་དུ་མེད་པ། བསམ་གྱིས་མི་ཁྱབ་པའི་ལྷག་
[043-9b4] པའི་བསམ་པས་རྣམ་པར་ཕྱེ་བ་ཐོབ་སྟེ། ཚད་མེད་པའི་སྨོན་ལམ་ལ་ཡང་དག་པར་བརྩོན་ཞིང་ཆོས་ཀྱི་དབྱིངས་ཐམས་ཅད་དང། དུས་གསུམ་གྱི་ཆོས་ཀྱི་དབྱིངས་ཐམས་ཅད་
[043-9b5] དུ་རྒྱུན་མི་འཆད་པར་རབ་ཏུ་ཞུགས་པའི་སེམས་སུ་ཀུན་ཏུ་བཟང་པོའི་སྤྱོད་པའི་ཚུལ་ཀུན་ཤེས་པ་དང། རབ་ཏུ་ཤེས་པ་དང་རྗེས་སུ་རྟོགས་པའི་ཤེས་རབ་ཀྱི་དབྱིངས་ལ་རབ་ཏུ་
[043-9b6] ཞུགས་པར་གྱུར་ཅིག། དགེ་བའི་རྩ་བ་འདིས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་སྒོས་རྣམ་པར་དག་པར་བྱས་པའི་མིག་གི་སྒོ་དང་ལྡན་ཞིང། ཆགས་པ་མེད་པ་
[043-9b7] དང། གྲོལ་ཞིང་བཅིངས་པ་མེད་པའི་སེམས་སུ་སྐྲའི་སྦུབས་རེ་རེ་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་ཞིང་རྣམས་ཡང་དག་པར་འཛུད་པ་རབ་ཏུ་ཤེས་པར་གྱུར་ཅིག། དེ་


[043-10a0] [10A] 
[043-10a1] ༄༅། །བཞིན་དུ་ཆོས་ཀྱི་དབྱིངས་ཐམས་ཅད་ལ་འཇུག་པ་ཉེ་བར་བཟུང་སྟེ། ནམ་མཁའི་དབྱིངས་ཀྱི་མཐར་ཐུག་པ་གྱུར་ཏེ། སྐྲའི་སྦུབས་གཅིག་ཏུ་ཇི་ལྟ་བ་
[043-10a2] དེ་བཞིན་དུ་ཆོས་ཀྱི་དབྱིངས་ཐམས་ཅད་ནམ་མཁའི་མཐས་གཏུགས་པའི་སྐྲའི་སྦུབས་ཐམས་ཅད་དུ་འཛུད་པ་ལ་རབ་ཏུ་མཁས་པར་གྱུར་ཅིག། ཤིན་ཏུ་ཤེས་པར་གྱུར་ཅིག་
[043-10a3] མངོན་པར་རྟོགས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་སེམས་ཀྱི་སྐད་ཅིག་གཅིག་ལ་བརྗོད་དུ་མེད་པའི་ཡང་
[043-10a4] བརྗོད་དུ་མེད་པའི་བསྐལ་པ་ལྷག་པའི་བསམ་པས་ཡང་དག་པར་སྟོན་པར་བྱེད་ཅིང། མཐའ་དང་དབུས་མེད་པ་གཅིག་ནས་གཅིག་ཏུ་བརྒྱུད་པས་མཐོང་བར་གྱུར་ཅིག། རབ་
[043-10a5] ཏུ་ཞུགས་པར་གྱུར་ཅིག། དེ་བཞིན་དུ་སེམས་ཅན་གྱི་ཁམས་ཐམས་ཅད་མ་ལུས་པའི་སེམས་ཀྱི་སྐད་ཅིག་ལ་འཇུག་པའི་ཚུལ་དུ། ཚུལ་འདི་ཀུན་ཏུ་བཟང་པོ་ལ་བརྩོན་པའི་
[043-10a6] ལྷག་པའི་བསམ་པས་ཡོངས་སུ་ཤེས་པར་གྱུར་ཅིག། རབ་ཏུ་རྟོགས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་
[043-10a7] ཀྱིས་ལུས་རེ་རེར་ཡང་བརྗོད་དུ་མེད་པའི་ཡང་བརྗོད་དུ་མེད་པའི་ལུས་ཡོངས་སུ་འཛུད་པ་མཐོང་བར་གྱུར་ཅིག། རབ་ཏུ་རྟོགས་པར་གྱུར་ཅིག་ལུས་གཅིག་ལ་ཇི་ལྟ་བ་དེ་བཞིན་


[043-10b0] [10B] 
[043-10b1] བར་བཟུང་སྟེ། སེམས་ཅན་གྱི་ཁམས་ཐམས་ཅད་མ་ཚང་བ་མེད་པ་དང། ལྷག་པ་མེད་པར་ཤེས་པའི་སེམས་བསྐྱེད་
[043-10b2] པ་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པས་ཡོངས་སུ་བསྔོས་པས། ཚུལ་གྱིས་འདི་ལ་རབ་ཏུ་ཞུགས་པར་གྱུར་ཅིག། དགེ་བའི་
[043-10b3] རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ། སངས་རྒྱས་ཐམས་ཅད་རྟོག་པར་བྱ་བ་རབ་ཏུ་རྟོགས་ཤིང། ནམ་མཁའི་དབྱིངས་ཐམས་ཅད་དེ་བཞིན་
[043-10b4] གཤེགས་པའི་སྐུ་དང་བྲལ་བ་མེད་ཅིང་མཚན་གྱིས་རྣམ་པར་འཕྲུལ་བའི་སྐུ་དང། དབྱངས་ཀྱི་ཡན་ལག་རབ་ཏུ་དགྱེ་བ། རྒྱུན་ཆད་པ་མེད་པས་སྣང་བར་མཛད་པས་གང་བ་རབ་ཏུ་ཆུད་པར་
[043-10b5] གྱུར་ཅིག། དེ་བཞིན་གཤེགས་པས་གསུངས་པ་དེ་དག་ཀྱང་ཡང་དག་པར་འཛིན་པར་གྱུར་ཅིག། དེ་བཞིན་གཤེགས་པའི་སྐུ་དེ་དག་ཀྱང་ཀུན་ཏུ་བཟང་པོའི་སྨོན་ལམ་ཡངས་པ་རྒྱ་
[043-10b6] ཆེན་པོ་དང་འཇིག་རྟེན་ཐམས་ཅད་ཀྱི་འདུ་ཤེས་ཕྱིན་ཅི་ལོག་དང་སེམས་ཕྱིན་ཅི་ལོག་དང། ལྟ་བ་ཕྱིན་ཅི་ལོག་ལས་འཕགས་པའི་ལྟ་བ་དང། ཕྱིན་ཅི་ལོག་ཐམས་ཅད་སྤངས་པའི་
[043-10b7] ཚུལ་གྱིས་དམིགས་སུ་མེད་པར་རབ་ཏུ་རྟོགས་པར་གྱུར་ཅིག། དགེ་བའི་རྩ་བ་འདིས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་བརྩོན་པའི་བྱང་ཆུབ་སེམས་དཔའི་ས་ལ་གནས་


[043-11a0] [11A] 
[043-11a1] ༄༅། །ཤིང་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ། སེམས་ཀྱི་སྐད་ཅིག་གཅིག་ལ་མིག་འཕྲུལ་རྣམ་པར་དབྱེ་བའི་ཚུལ་དང། ཆོས་
[043-11a2] ཀྱི་དབྱིངས་ཐམས་ཅད་གཞི་མཉམ་པས་རྣམ་པར་དབྱེ་བ་དང། འཇིག་རྟེན་གྱི་ཁམས་སྣ་ཚོགས་ལ་ཚུལ་གཅིག་ཏུ་འཇུག་པ་དང། འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་
[043-11a3] དུ་མེད་པ་ལ་རྣམ་པ་དུ་མར་རབ་ཏུ་འཇུག་པ་དང། ཆོས་ཀྱི་དབྱིངས་ཐམས་ཅད་ལ་ཚུལ་གཅིག་ཏུ་འཇུག་པ་དང། ནམ་མཁའི་དབྱིངས་ཐམས་ཅད་དུ་རྣམ་པ་ཐ་དད་པ་ཀུན་ཏུ་དགྱེ་
[043-11a4] དབར་འགལ་བ་མེད་པའི་ཚུལ་ལ་རབ་ཏུ་འཇུག་པས་འཇིག་རྟེན་གྱི་ཁམས་ཀྱི་རྒྱུད་ཐམས་ཅད་དང། སྣྲེལ་ཞིར་རྒྱུ་བའི་འཇིག་རྟེན་གྱི་ཁམས་ལ་རབ་ཏུ་འཇུག་པ་དང། སྤྱིའི་ཚུགས་
[043-11a5] སུ་རྒྱུ་བའི་འཇིག་རྟེན་གྱི་ཁམས་ལ་རབ་ཏུ་འཇུག་པ་དང། ཕྱོགས་ཀྱི་དྲ་བ་བརྗོད་དུ་མེད་པའི་ཡང་བརྗོད་དུ་མེད་པའི་རྒྱུད་དང་ཞིང་འབྱམས་ཀླས་པ་ཐམས་ཅད་ལ་འཇུག་པ་ཡོངས་
[043-11a6] སུ་ཤེས་པར་གྱུར་ཅིག། རབ་ཏུ་རྟོགས་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་སྤྱོད་པའི་ཡེ་ཤེས་རིན་པོ་ཆེས་
[043-11a7] འདུ་ཤེས་ཀྱི་རྣམ་པ་ཐམས་ཅད་ལ་འཇུག་པར་བསྒོམས་པའི་ཡེ་ཤེས་ཀྱི་ས་ལ་ཡང་དག་པར་གནས་ཤིང་འདུ་ཤེས་ཀྱི་རྣམ་པ་འདི་ལྟ་སྟེ། སེམས་ཅན་དུ་འདུ་ཤེས་པའི་རྣམ་


[043-11b0] [11B] 
[043-11b1] ཆོས་སུ་འདུ་ཤེས་པའི་རྣམ་པ་དང། ཞིང་དུ་འདུ་ཤེས་པའི་རྣམ་པ་དང། ཕྱོགས་སུ་འདུ་ཤེས་པའི་རྣམ་པ་དང་སངས་རྒྱས་སུ་འདུ་ཤེས་པ་དང། དུས་སུ་འདུ་ཤེས་པའི་
[043-11b2] རྣམ་པ་དང། ལས་སུ་འདུ་ཤེས་པའི་རྣམ་པ་དང། སྤྱོད་པར་འདུ་ཤེས་པའི་རྣམ་པ་དང། ཁམས་སུ་འདུ་ཤེས་པའི་རྣམ་པ་དང། མོས་པར་འདུ་ཤེས་པའི་རྣམ་པ་དང། དབང་
[043-11b3] པོར་འདུ་ཤེས་པའི་རྣམ་པ་དང། དུས་སུ་འདུ་ཤེས་པའི་རྣམ་པ་དང། བྱིན་གྱི་རླབས་སུ་འདུ་ཤེས་པའི་རྣམ་པ་དང། ཉོན་མོངས་པར་འདུ་ཤེས་པའི་རྣམ་པ་དང། རྣམ་པར་བྱང་བར་
[043-11b4] འདུ་ཤེས་པའི་རྣམ་པ་དང། ཡོངས་སུ་སྨིན་པར་འདུ་ཤེས་པའི་རྣམ་པ་དང། སངས་རྒྱས་མཐོང་བར་འདུ་ཤེས་པའི་རྣམ་པ་དང། ཆོས་ཀྱི་འཁོར་ལོ་བསྐོར་བར་འདུ་ཤེས་པའི་རྣམ་
[043-11b5] པ་དང། ཆོས་བཤད་པ་ཀུན་ཤེས་པར་བྱ་བར་འདུ་ཤེས་པའི་རྣམ་པ་དང། འདུལ་བར་འདུ་ཤེས་པའི་རྣམ་པ་དང། འབྱུང་བ་རྣམ་པ་ཐ་དད་པར་འདུ་ཤེས་པའི་རྣམ་པ་དང། ས་
[043-11b6] སྣ་ཚོགས་དང། ས་དུ་མར་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་འཇུག་པར་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་གནས་སུ་འདུ་ཤེས་པའི་རྣམ་པ་
[043-11b7] དང༑ བྱང་ཆུབ་སེམས་དཔའི་སྙོམས་པར་འཇུག་པར་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་སྙོམས་པར་འཇུག་པ་ལས་ལྡང་བར་འདུ་ཤེས་པའི་རྣམ་པ་དང། བྱང་


[043-12a0] [12A] 
[043-12a1] ༄༅། །ཆུབ་སེམས་དཔའི་འཇིག་པར་འདུ་ཤེས་པའི་རྣམ་པ་དང་བྱང་ཆུབ་སེམས་དཔའི་འདུ་བར་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་འཆི་
[043-12a2] འཕོ་བར་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་སྐྱེ་བར་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་རྣམ་པར་ཐར་པར་འདུ་ཤེས་པའི་རྣམ་པ་དང། བྱང་
[043-12a3] ཆུབ་སེམས་དཔའི་རྣམ་པར་འཕྲུལ་བར་འདུ་ཤེས་པའི་རྣམ་པ་དང་བྱང་ཆུབ་སེམས་དཔའི་བྱིན་གྱི་རླབས་སུ་འདུ་ཤེས་པའི་རྣམ་པ་དང། བྱང་ཆུབ་སེམས་དཔའི་ཡུལ་དུ་འདུ་
[043-12a4] ཤེས་པའི་རྣམ་པ་དང། འཇིག་པ་དང་འདུ་བའི་བསྐལ་པར་འདུ་ཤེས་པའི་རྣམ་པ་དང། ཉིན་མཚན་དང། རབ་རིབ་མེད་པ་དང། སྣང་བར་འདུ་ཤེས་པའི་རྣམ་པ་དང། ཟླ་བ་
[043-12a5] ཕྱེད་དང། ཟླ་བ་གཅིག་དང། ལོ་དང་དུས་འགྱུར་བར་འདུ་ཤེས་པའི་རྣམ་པ་དང། འགྲོ་བ་དང་འོང་བར་འདུ་ཤེས་པའི་རྣམ་པ་དང་འགྲེང་བ་དང་འདུག་པར་འདུ་ཤེས་པའི་
[043-12a6] རྣམ་པ་དང། འདུ་ཤེས་པའི་རྣམ་པ་དེ་དག་དང། འདུ་ཤེས་ཀྱི་རྣམ་པའི་ས་དེ་དག་ཐམས་ཅད་རྣམ་པར་རྟོག་པ་མེད་པའི་སེམས་དང་ལྡན་ཞིང། འདུ་ཤེས་ཐམས་ཅད་རྣམ་
[043-12a7] བར་སྤངས་པའི་ཡིད་དང། ཆགས་པ་ཐམས་ཅད་རྣམ་པར་བཟློག་པའི་སེམས་དང། བསྒྲིབས་པ་ཐམས་ཅད་རབ་ཏུ་སྤངས་པའི་ཡིད་ཀྱིས་ཡང་དག་པར་རྟོག་པ་དང་ལྡན་


[043-12b0] [12B] 
[043-12b1] དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་གསལ་བར་བྱས་པའི་ཡེ་ཤེས་དང། སངས་རྒྱས་ཀྱི་ཆོས་ཐམས་ཅད་ཀྱིས་མངོན་པར་བརླན་པའི་དགེ་བའི་རྩ་བ་དང། དེ་
[043-12b2] བཞིན་གཤེགས་པ་ཐམས་ཅད་ཀྱི་སྐུ་ལ་ཡང་དག་པར་གནས་པའི་ཆོས་དཀར་པོ་ཐམས་ཅད་ཡོངས་སུ་གཟུང་བ་དང། ཡང་དག་པར་རྫོགས་པའི་སངས་རྒྱས་ཀྱི་སྤྱོད་པའི་ཕ་རོལ་ཏུ་
[043-12b3] ཕྱིན་པ་ཐོབ་པ་ཤིན་ཏུ་བརླབས་པ། སེམས་ཅན་ཐམས་ཅད་ཀྱི་གཙོ་བོ་ཀུན་ཏུ་བཟང་པོའི་སྤྱད་པ་སྤྱོད་པས་དབང་བསྐུར་བའི་སྨོན་ལམ་དང་ལྡན་པས་སེམས་ཀྱི་སྐད་ཅིག་གཅིག་ལ་འཇུག་
[043-12b4] པར་ཤེས་པར་གྱུར་ཅིག། མཐོང་བར་གྱུར་ཅིག། རབ་ཏུ་ཤེས་པར་གྱུར་ཅིག། ཞུགས་པར་གྱུར་ཅིག། ཤིན་ཏུ་སྒྲུབ་པར་གྱུར་ཅིག། ཡོངས་སུ་རྒྱས་པར་བྱེད་པར་གྱུར་ཅིག། ཡོངས་
[043-12b5] སུ་ཤེས་པར་གྱུར་ཅིག་རབ་ཏུ་རྟོགས་པར་གྱུར་ཅིག། རྗེས་སུ་ཐོབ་པར་གྱུར་ཅིག། རབ་ཏུ་འཕེལ་བར་བྱེད་པར་གྱུར་ཅིག། བྱིན་གྱིས་རློབ་པར་བྱེད་པར་གྱུར་ཅིག། དགེ་བའི་རྩ་
[043-12b6] བ་འདིས་འགྲོ་བ་ཐམས་ཅད་ལ་རྣམ་པ་བཟང་པོའི་སྤྱོད་པའི་ཡེ་ཤེས་རིན་པོ་ཆེ་དང། ཀུན་ཏུ་བཟང་པོའི་འབྱུང་བ་རྩོམ་པ་རླབས་པོ་ཆེ་དང། ཆགས་པ་མེད་པ་དང། གྲོལ་ཞིང་བཅིངས་
[043-12b7] པ་མེད་པའི་སེམས་རེ་རེ་ལ་སེམས་ཚད་མེད་པ་ཡོངས་སུ་འཛུད་པར་བྱེད་ཅིང་ཡང་དག་པར་རྟེན་པ་དང། རྣམ་པར་རྟོག་པར་གྱུར་པ་དང། རྣམ་པ་སྣ་ཚོགས་སུ་གྱུར་པ་དང། མངོན་པར་


[043-13a0] [13A] 
[043-13a1] ༄༅། །འདུ་བྱ་བ་རྣམ་པ་སྣ་ཚོགས་ཀྱི་ལས་དང། ཚད་མེད་པའི་ལས་དང། མཚན་ཉིད་ཐ་དད་པའི་ལས་དང། སེམས་རྣམ་པ་སྣ་ཚོགས་དང། བསམ་པ་
[043-13a2] རྣམ་པ་ཐ་དད་པས་བྱུང་ཞིང་ཡང་དག་པར་གཞོལ་བར་གྱུར་པས་རབ་ཏུ་ཤེས་པར་གྱུར་ཅིག། དགེ་བའི་རྩ་བ་འདིས་ཀུན་ཏུ་བཟང་པོའི་སྨོན་ལམ་དང། ཡེ་ཤེས་ཆེན་པོ་
[043-13a3] རིན་པོ་ཆེ་དང། ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་སྐྱེ་མཆེད་རེ་རེ་ཞིང་བརྗོད་དུ་མེད་པའི་སྐྱེ་མཆེད་རབ་ཏུ་གཟུད་པ་དང། དེ་བཞིན་དུ་སྐྱེ་
[043-13a4] མཆེད་འབྱམས་ཀླས་པ་ལ་རབ་ཏུ་འཇུག་པ་ཤེས་པར་གྱུར་ཅིག། རབ་ཏུ་ཤེས་པར་གྱུར་ཅིག། ཁོང་དུ་ཆུད་པར་གྱུར་ཅིག། ཤིན་ཏུ་རྟོགས་པར་གྱུར་ཅིག་དགེ་བའི་
[043-13a5] རྩ་བ་འདིས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། ལས་ལ་རབ་ཏུ་བརྩོན་པའི་ཡེ་ཤེས་ཀྱི་ས་དང། ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་
[043-13a6] སེམས་སུ་ལས་འབྱམས་ཀླས་པ་རེ་རེ་ལ་ལས་མངོན་པར་འདུ་བྱ་བ་བརྗོད་དུ་མེད་པའི་ཡང་བརྗོད་དུ་མེད་པ། རྐྱེན་སྣ་ཚོགས་ཀྱིས་མངོན་པར་འདུ་བྱས་པ་རྣམས་ཡང་དག་
[043-13a7] པར་གཟུད་པ་དང། ལས་འབྱམས་ཀླས་པ་གཅིག་ལ་ཇི་ལྟ་བ་དེ་བཞིན་དུ་ལས་ཀྱི་མངོན་པར་འདུ་བྱ་བ་ཐམས་ཅད་ཀྱིས་ལས་ཀྱི་ཡུལ་སྣ་ཚོགས་སུ་དམིགས་པ་ལ་བརྩོན་


[043-13b0] [13B] 
[043-13b1] རབ་ཏུ་ཤེས་པར་གྱུར་ཅིག། ཡེ་ཤེས་ཤིན་ཏུ་ཐོབ་པར་གྱུར་ཅིག། ཡོངས་སུ་རྫོགས་པར་བྱེད་པར་གྱུར་ཅིག་དགེ་བའི་རྩ་བ་འདིས་ཆགས་པ་
[043-13b2] མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཆོས་རེ་རེ་ལ་བརྗོད་དུ་མེད་པའི་ཡང་བརྗོད་དུ་མེད་པའི་ཆོས་ཡང་དག་པར་གཟུད་པ་རབ་ཏུ་ཤེས་པར་གྱུར་ཅིག་ཆོས་གཅིག་
[043-13b3] པོ་དེ་ཡང་ཆོས་ཐམས་ཅད་དུ་ཡང་དག་པར་གཟུད་པ་རབ་ཏུ་ཤེས་པར་གྱུར་ཅིག། ཆོས་རྣམ་པར་ཕྱེ་བ་ཡང་རབ་ཏུ་ཤེས་པར་གྱུར་ཅིག། མ་ཆགས་པ་དང་འགལ་བ་མེད་པར་ཡང་
[043-13b4] ཆུད་པར་གྱུར་ཅིག། དགེ་བའི་རྩ་བ་འདིས་བྱང་ཆུབ་སེམས་དཔའི་སྤྱོད་པ་ཀུན་ཏུ་བཟང་པོའི་ཆགས་པ་མེད་པའི་རྒྱུད་དུ་གྱུར་པ་ལ་གནས་ཤིང་ཐམས་ཅད་ཤེས་པས་ཆགས་པ་མེད་པ་
[043-13b5] དང༑ གྲོལ་ཞིང་བཅིངས་པ་མེད་པའི་སེམས་སུ་ཆོས་བསྟན་པ་རེ་རེ་ལ་ཆོས་བསྟན་པ་རྣམ་པར་ཕྱེ་བ་འབྱམས་ཀླས་པ་བརྗོད་དུ་མེད་པའི་ཡང་བརྗོད་དུ་མེད་པ་གཞན་དང། གཞན་
[043-13b6] ཡོངས་སུ་སྨིན་པར་བྱ་བས་ཡང་དག་པར་བསྡུས་པ། འདུལ་བ་བསམ་གྱིས་མི་ཁྱབ་པས་ཡང་དག་པར་བསྡུས་པ་མཐའ་དང་དབུས་མེད་པའི་དུས་སུ་ཡང་དག་པར་བཤད་པ་
[043-13b7] དུས་ཐམས་ཅད་དུ་སེམས་ཅན་གྱི་དབང་པོ་དང། མོས་པ་ཇི་ལྟ་བ་བཞིན་དུ་གོ་བར་བྱེད་པ། སེམས་ཅན་གྱི་མཐུ་ཇི་བཞིན་དུ་སངས་རྒྱས་ཀྱི་གསུང་གི་དབྱངས་ཀྱིས་རྣམ་པར་རིག་


[043-14a0] [14A] 
[043-14a1] ༄༅། །པར་བྱེད་པ། སངས་རྒྱས་ཀྱི་གསུང་གཅིག་གིས་བརྗོད་དུ་མེད་པའི་འཁོར་གྱི་དཀྱིལ་འཁོར་གྱི་སེམས་ཅན་འབྱམས་ཀླས་པ་རྣམ་པ་ཐ་དད་པ་མངོན་
[043-14a2] པར་དགའ་བར་བྱེད་པ། ཆོས་ཀྱི་དབྱིངས་ཐམས་ཅད་དེ་བཞིན་གཤེགས་པ་གཅིག་གི་འཁོར་གྱི་དཀྱིལ་འཁོར་དུ་གྱུར་པའི་བྱང་ཆུབ་སེམས་དཔའི་བསམ་པ་རྒྱ་ཆེར་བྱེད་པ། མཐའ་
[043-14a3] དང་དབུས་མེད་པའི་སྤྱོད་པའི་དཀྱིལ་འཁོར་ལ་རབ་ཏུ་གནས་ཤིང་ཀུན་ཏུ་བཟང་པོའི་ས་ལ་རབ་ཏུ་ཞུགས་པའི་སེམས་ཀྱིས་ཡོངས་སུ་ཤེས་པར་གྱུར་ཅིག། རབ་ཏུ་ཤེས་པར་གྱུར་
[043-14a4] ཅིག༑ ཁོང་དུ་ཆུད་པར་གྱུར་ཅིག། སེམས་སྐད་ཅིག། སེམས་སྐད་ཅིག་ཅིང་ཁོང་དུ་ཆུད་པའི་ཡེ་ཤེས་ཀྱིས་ཇི་སྐད་དུ་བརྗོད་པའི་ཆོས་འབྱམས་ཀླས་པ་ལ་འཇུག་པས། ཁོང་དུ་
[043-14a5] ཆུད་པར་གྱུར་ཅིག། སེམས་ཀྱི་སྐད་ཅིག་བརྗོད་དུ་མེད་པས་རྣམ་པར་སྤེལ་བའི་ཡེ་ཤེས་ཀྱི་ཕུང་པོ་ཆེན་པོས་ཕྱི་མའི་མཐའི་བསྐལ་པ་མཐའ་དང་དབུས་མེད་པའི་མུར་ཕྱིན་པར་
[043-14a6] ཞིང་འབྱམས་ཀླས་པ་ཐམས་ཅད་དུ་སྤྱོད་ཅིང་སྟོན་པར་གྱུར་ཅིག་ཀུན་ཏུ་བཟང་པོའི་དམིགས་པ་ཡེ་ཤེས་ཆེན་པོ་ལ་བརྩོན་པ་དང་སྤྱོད་པ་བརྩམས་པ་ཐམས་ཅད་རབ་ཏུ་
[043-14a7] འགྲུབ་པར་བྱེད་པའི་ཀུན་ཏུ་བཟང་པོའི་སས། ནམ་མཁའི་དབྱིངས་ཐམས་ཅད་སྤྱོད་པ་ལ་འཇུག་པ་བྲལ་བ་མེད་པས་ཡོངས་སུ་རྒྱས་པར་བྱེད་པར་གྱུར་ཅིག། དགེ་བའི་རྩ་བ་


[043-14b0] [14B] 
[043-14b1] ལ་རབ་ཏུ་བརྩོན་པའི་དབང་པོས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་བྱང་ཆུབ་སེམས་དཔའི་
[043-14b2] སྤྱོད་པའི་རྒྱལ་པོ་རབ་ཏུ་ཐོབ་ཅིང་བསམ་པ་བརྗོད་དུ་མེད་པའི་ཡང་བརྗོད་དུ་མེད་པ་རྣམ་པར་ཕྱེ་བ་ལ་གནས་པ་དང། དམིགས་པ་བསམ་གྱིས་མི་ཁྱབ་པ་དང། སྤྱོད་པ་དགེ་བས་བྱུང་
[043-14b3] བས་དབང་པོ་རེ་རེ་ལ་བརྗོད་དུ་མེད་པའི་ཡང་བརྗོད་དུ་མེད་པ་ཡང་དག་པར་གཟུད་པར་ཡོངས་སུ་ཤེས་པར་གྱུར་ཅིག། རབ་ཏུ་ཤེས་པར་གྱུར་ཅིག། ཤིན་ཏུ་རྟོགས་པར་གྱུར་ཅིག་
[043-14b4] ཁོང་དུ་ཆུད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་དང། འཇིགས་པ་མེད་པའི་སེམས་དང། རྨོངས་པ་མེད་པའི་སེམས་
[043-14b5] དང༑ འཁྲུགས་པ་མེད་པའི་སེམས་དང། རྣམ་པར་འཁྲུགས་པ་མེད་པའི་སེམས་དང། བསླད་པ་མེད་པའི་སེམས་དང། དབང་པོ་མི་དམའ་བའི་སེམས་དང། རྩེ་གཅིག་པའི་སེམས་
[043-14b6] དང༑ ཤིན་ཏུ་མཉམ་པར་བཞག་པའི་སེམས་དང། ཆོས་ཤིན་ཏུ་རྣམ་པར་ཕྱེ་བའི་སེམས་དང། ཡེ་ཤེས་ཤིན་ཏུ་བསྟན་པའི་སེམས་དང་བྱང་ཆུབ་སེམས་དཔའ་ཀུན་ཏུ་
[043-14b7] བཟང་པོའི་སྤྱོད་པ་དང། ཡོངས་སུ་བསྔོ་བའི་རྗེས་སུ་སོང་བའི་སེམས་ཀྱིས་གཟུགས་ཤིན་ཏུ་ཕྲ་བ་དང། ལུས་ཤེས་པ་ཤིན་ཏུ་ཕྲ་བ་དང། ཞིང་ཤེས་པ་ཤིན་ཏུ་ཕྲ་བ་དང། བསྐལ་


[043-15a0] [15A] 
[043-15a1] ༄༅། །པ་ཤེས་པ་ཤིན་ཏུ་ཕྲ་བ་དང། འཇིག་རྟེན་ཤེས་པ་ཤིན་ཏུ་ཕྲ་བ་དང། ཡུལ་ཤེས་པ་ཤིན་ཏུ་ཕྲ་བ་དང། དུས་ཤེས་པ་ཤིན་ཏུ་ཕྲ་བ་དང། ཆོས་ཀྱི་གྲངས་
[043-15a2] ཤེས་པ་ཤིན་ཏུ་ཕྲ་བ་དང། ལས་ཀྱི་རྣམ་པར་སྨིན་པ་ཤེས་པ་ཤིན་ཏུ་ཕྲ་བ་དང། རྣམ་པར་དག་པ་ཤེས་པ་ཤིན་ཏུ་ཕྲ་བ་དང། ཤིན་ཏུ་ཕྲ་བ་འདི་དག་ཐམས་ཅད་སེམས་ཀྱི་སྐད་
[043-15a3] ཅིག་གཅིག་ཏུ་བརྐྱང་བའི་ཡེ་ཤེས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་རྗེས་སུ་སོང་བས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པར་གྱུར་ཅིག། ཤིན་ཏུ་རྟོགས་
[043-15a4] པར་གྱུར་ཅིག་ཁོང་དུ་ཆུད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་རག་ལས་པ་མེད་པར་བྱང་ཆུབ་སེམས་
[043-15a5] དཔའི་སྤྱོད་པ་ལ་རབ་ཏུ་གནས་ཤིང། ཀུན་ཏུ་བཟང་པོའི་སྤྱོད་པ་ལ་བརྩོན་པའི་སྤྱོད་པ་ཆེན་པོ་ལ་དུབ་པ་མེད་པར་གནས་ཤིང་སེམས་ཅན་གྱི་རྒྱུད་ཤིན་ཏུ་ཕྲ་བ་དང། སེམས་
[043-15a6] ཅན་གྱི་ཤི་འཕོ་ཤིན་ཏུ་ཕྲ་བ་དང། སེམས་ཅན་སྐྱེ་བ་ཤིན་ཏུ་ཕྲ་བ་དང། སེམས་ཅན་གྱི་གནས་ཤིན་ཏུ་ཕྲ་བ་དང། སེམས་ཅན་གྱི་རྟེན་ཤིན་ཏུ་ཕྲ་བ་དང། སེམས་ཅན་མཐའ་
[043-15a7] དང་དབུས་མེད་པའི་རིགས་ཤིན་ཏུ་ཕྲ་བ་དང། སེམས་ཅན་གྱི་ཁམས་ཐམས་ཅད་ཀྱི་ཡུལ་ཤིན་ཏུ་ཕྲ་བ་དང། སེམས་ཅན་གྱི་འདུ་བྱེད་པ་ཤིན་ཏུ་ཕྲ་བ་དང། སེམས་ཅན་བསྟན་


[043-15b0] [15B] 
[043-15b1] སེམས་ཅན་དམིགས་པ་ཤིན་ཏུ་ཕྲ་བ་ཤིན་ཏུ་ཕྲ་བ་འདི་དག་དང། ཤིན་ཏུ་ཕྲ་བ་ལ་འཇུག་པ་ཇི་སྙེད་པ་གང་ཡང་རུང་སྟེ། དེ་དག་ཐམས་ཅད་སེམས་གཅིག་བརྐྱང་བའི་སྤྱོད་པའི་
[043-15b2] ཡེ་ཤེས་ཀྱིས་ཤེས་པར་གྱུར་ཅིག། ཁོང་དུ་ཆུད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་བྱང་ཆུབ་སེམས་དཔའ་ཀུན་
[043-15b3] ཏུ་བཟང་པོའི་སྤྱོད་པ་ལ་རབ་ཏུ་བརྩོན་པའི་ལྷག་པའི་བསམ་པས་བྱང་ཆུབ་སེམས་དཔའ་རྣམས་ཀྱི་ཐོག་མ་སེམས་བསྐྱེད་པ་ནས་ཉེ་བར་བཟུང་བའི་བྱང་ཆུབ་སེམས་དཔའི་སྤྱོད་པ་ཤིན་
[043-15b4] ཏུ་ཕྲ་བ་དང། བྱང་ཆུབ་སེམས་དཔའི་གནས་ཤིན་ཏུ་ཕྲ་བ་དང་བྱང་ཆུབ་སེམས་དཔའི་རྣམ་པར་འཕྲུལ་པ་ཤིན་ཏུ་ཕྲ་བ་དང་བྱང་ཆུབ་སེམས་དཔའི་སངས་རྒྱས་ཀྱི་ཞིང་ཚད་མེད་
[043-15b5] པར་འགྲོ་བ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཆོས་སྣང་བ་རབ་ཏུ་ཐོབ་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་མིག་རྣམ་པར་དག་པ་ཤིན་ཏུ་ཕྲ་བ་དང། བྱང་ཆུབ་སེམས་
[043-15b6] དཔའི་ལྷག་པའི་བསམ་པ་ཡོངས་སུ་གྲུབ་པ་ཤིན་ཏུ་ཕྲ་བ་དང་བྱང་ཆུབ་སེམས་དཔའི་སངས་རྒྱས་ཐམས་ཅད་ཀྱི་འཁོར་གྱི་དཀྱིལ་འཁོར་དུ་འགྲོ་བར་ཤིན་ཏུ་ཕྲ་བ་དང། བྱང་ཆུབ་
[043-15b7] སེམས་དཔའི་གཟུངས་ཀྱི་སྒོ་ཤེས་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་འཇིགས་པ་མེད་པའི་ས་མཐའ་དང་དབུས་མེད་པ། ཐ་དད་པ་ཡང་དག་པར་ཤེས་པ་ཐམས་ཅད་ཀྱི་


[043-16a0] [16A] 
[043-16a1] ༄༅། །མཛོད་ཀྱི་འོད་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཏིང་ངེ་འཛིན་མཐའ་དང་དབུས་མེད་པའི་མཚན་མ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་
[043-16a2] སངས་རྒྱས་ཐམས་ཅད་མཐོང་བའི་ཏིང་ངེ་འཛིན་ཐོབ་པའི་རབ་ཏུ་ཤེས་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཏིང་ངེ་འཛིན་ཟབ་མོ་མངོན་པར་བསྒྲུབ་པ་ཤིན་ཏུ་ཕྲ་བ་དང་
[043-16a3] བྱང་ཆུབ་སེམས་དཔའི་ཏིང་ངེ་འཛིན་རྒྱ་མཚོའི་རྒྱན་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཆོས་ཀྱི་དབྱིངས་ཀྱི་ཏིང་ངེ་འཛིན་གྱི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་
[043-16a4] དཔའི་ཁྱུ་མཆོག་གི་མཐུ་ཕྱུང་བ་ཆེན་པོའི་རྣམ་པར་འཕྲུལ་བ་དང། ཏིང་ངེ་འཛིན་མངོན་པར་བསྒྲུབ་པའི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཕྱི་མའི་མཐའི་མུར་
[043-16a5] སྤྱོད་པ་ཡང་དག་པར་གཟུང་བའི་ཏིང་ངེ་འཛིན་གྱི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཏིང་ངེ་འཛིན་རྣམ་པར་དབྱེ་བ་མཐའ་དང་དབུས་མེད་པ་ཐམས་ཅད་མངོན་པར་
[043-16a6] བསྒྲུབ་པའི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་སངས་རྒྱས་ཐམས་ཅད་དང་མངོན་སུམ་དུ་ཞབས་ཀྱི་དྲུང་ན་འདུག་ཀྱང་སངས་རྒྱས་གཅིག་དང་ཡང་བྲལ་བ་མེད་པའི་
[043-16a7] ཏིང་ངེ་འཛིན་མངོན་པར་བསྒྲུབ་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའ་ཐམས་ཅད་ཀྱི་ཏིང་ངེ་འཛིན་རྒྱ་ཆེ་ཞིང་ཡངས་པ་དང། ཟབ་ཅིང་བསྒྲིབས་པ་མེད་པ་དང། ཆགས་པ་


[043-16b0] [16B] 
[043-16b1] མཐར་ཐུག་པར་སྤྱོད་པ་ཡང་དག་པར་གཟུང་བའི་མཛོད་ཤེས་པའི་ས་ཁོང་དུ་ཆུད་པ་དང། མངོན་པར་ཤེས་པའི་ས་རབ་
[043-16b2] ཏུ་ཐོབ་པ་དང། དོན་གྱི་ས་ཤིན་ཏུ་རྟོགས་པ་དང། བྱང་ཆུབ་སེམས་དཔའ་ཐམས་ཅད་ཀྱི་ཏིང་ངེ་འཛིན་བསྒྲིབས་པ་མེད་པའི་ཡེ་ཤེས་ཤིན་ཏུ་ཕྲ་བ་ཐམས་ཅད་ཤེས་པར་གྱུར་ཅིག་
[043-16b3] རབ་ཏུ་རྟོགས་པར་གྱུར་ཅིག་དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་ཀྱིས་བྱང་ཆུབ་སེམས་དཔའ་ཐམས་ཅད་ཀྱི་བྱང་ཆུབ་སེམས་
[043-16b4] དཔའ་རྣམ་པར་དགོད་པའི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་སྤྱོད་པ་རྣམ་པ་ཐ་དད་པ་ཤིན་ཏུ་ཕྲ་བ་དང། བྱང་ཆུབ་
[043-16b5] སེམས་དཔའི་ཡོངས་སུ་བསྔོ་བ་མངོན་པར་བསྒྲུབ་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་སངས་རྒྱས་ཐམས་ཅད་ཀྱི་གཏེར་རབ་ཏུ་ཐོབ་པ་ཤིན་ཏུ་ཕྲ་བ་དང། བྱང་ཆུབ་སེམས་
[043-16b6] དཔའི་ཡེ་ཤེས་རྣམ་པར་དཔྱད་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་སྨོན་ལམ་རྣམ་པར་འཕྲུལ་བ་ཤིན་ཏུ་ཕྲ་བ་དང་བྱང་ཆུབ་སེམས་དཔའི་སྙོམས་པར་འཇུག་པ་བསྟན་
[043-16b7] པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་རྫུ་འཕྲུལ་གྱི་ཚུལ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཕྱག་རྒྱ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་ཚེ་གཅིག་གིས་


[043-17a0] [17A] 
[043-17a1] ༄༅། །འཐོབ་པ་ལའང་དབང་བསྒྱུར་བ་ཤིན་ཏུ་ཕྲ་བ་དང་བྱང་ཆུབ་སེམས་དཔའི་དགའ་ལྡན་གྱི་གནས་སུ་སྐྱེས་པ་ཤིན་ཏུ་ཕྲ་བ་དང། བྱང་ཆུབ་སེམས་
[043-17a2] དཔའི་ལྷའི་ཕོ་བྲང་གི་གནས་ན་འདུག་པ་ཤིན་ཏུ་ཕྲ་བ་དང་བྱང་ཆུབ་སེམས་དཔའི་སངས་རྒྱས་ཀྱི་ཞིང་ཡོངས་སུ་དག་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་མིའི་འཇིག་
[043-17a3] རྟེན་ན་དགའ་བར་གནས་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་འོད་ཟེར་གྱི་དྲ་བ་དགྱེ་བ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་རིགས་རྣམ་པར་དབྱེ་བ་ཤིན་ཏུ་ཕྲ་བ་
[043-17a4] དང༑ བྱང་ཆུབ་སེམས་དཔའི་འཁོར་གྱི་དཀྱིལ་འཁོར་རྣམ་པར་དབྱེ་བ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་འཇིག་རྟེན་གྱི་ཁམས་ཐམས་ཅད་དུ་རྒྱས་པར་སྐྱེ་བ་ཤིན་ཏུ་
[043-17a5] ཕྲ་བ་དང། བྱང་ཆུབ་སེམས་དཔའི་ལུས་གཅིག་གིས་ཤི་འཕོས་པ་རྣམ་པར་ཐ་དད་པ་བསྟན་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་མའི་མངལ་དུ་འགྲོ་བ་ཤིན་ཏུ་ཕྲ་བ་
[043-17a6] དང༑ བྱང་ཆུབ་སེམས་དཔའི་མངལ་དུ་སོང་ནས་གནས་པ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་མའི་མངལ་ན་རྣམ་པར་འཕྲུལ་བས། ཆོས་ཀྱི་དབྱིངས་ཐམས་ཅད་
[043-17a7] འཁོར་གྱི་དཀྱིལ་འཁོར་གཅིག་པར་མའི་ལྟོར་ཤོང་པའི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་མའི་མངལ་ན་སངས་རྒྱས་ཀྱི་ཁྱུ་མཆོག་གི་མཐུ་ཕྱུང་བ་ཐམས་


[043-17b0] [17B] 
[043-17b1] བྱང་ཆུབ་སེམས་དཔའི་ཚེ་ཤིན་ཏུ་ཕྲ་བ་དང། བྱང་ཆུབ་སེམས་དཔའི་གོམ་པ་བདུན་དུ་སེངྒེའི་སྟབས་སུ་འགྲོ་བའི་ཡེ་ཤེས་
[043-17b2] ཤིན་ཏུ་ཕྲ་བ་དང། བྱང་ཆུབ་སེམས་དཔའ་བཙུན་མོའི་འཁོར་གྱི་ནང་ན་ཐབས་མཁས་པ་ཡང་དག་པར་སྟོན་པའི་ཡེ་ཤེས་ཤིན་ཏུ་ཕྲ་བ་དང། བྱང་ཆུབ་སེམས་དཔའི་མངོན་པར་
[043-17b3] འབྱུང་བའི་ཚུལ་དང་སྤྱོད་པ་རབ་ཏུ་སྦྱོར་བ་ཤིན་ཏུ་ཕྲ་བ་དང། བྱང་ཆུབ་སེམས་དཔའ་བྱང་ཆུབ་ཀྱི་ཤིང་དྲུང་དུ་འདུག་པ་ཤིན་ཏུ་ཕྲ་བ་དང། བྱང་ཆུབ་སེམས་དཔས་བདུད་ཀྱི་སྡེ་རབ་ཏུ་
[043-17b4] ཕམ་པར་བྱས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་རྣམ་པར་འཚང་རྒྱ་བ་ཤིན་ཏུ་ཕྲ་བ་དང། དེ་བཞིན་གཤེགས་པའི་བྱང་ཆུབ་ཀྱི་གདན་ལ་འདུག་སྟེ། འཇིག་རྟེན་
[043-17b5] གྱི་ཁམས་ཐམས་ཅད་དུ་འོད་ཟེར་གྱི་དྲ་བ་རབ་ཏུ་དགྱེ་བ་ཤིན་ཏུ་ཕྲ་བ་དང། དེ་བཞིན་གཤེགས་པའི་རྣམ་པར་འཕྲུལ་བ་ཡང་དག་པར་བསྟན་པ་ཤིན་ཏུ་ཕྲ་བ་དང། དེ་བཞིན་གཤེགས་
[043-17b6] པའི་སེང་གེའི་ང་རོ་ཕྱུང་བའི་མྱ་ངན་ལས་འདས་པ་ཆེན་པོ་ཤིན་ཏུ་ཕྲ་བ་དང། དེ་བཞིན་གཤེགས་པ་སེམས་ཅན་ཐམས་ཅད་གདུལ་བའི་འཁོར་དུ་ཐོགས་པ་མེད་པ་ཤིན་ཏུ་ཕྲ་བ་
[043-17b7] དང༑ དེ་བཞིན་གཤེགས་པའི་རྣམ་པར་འཕྲུལ་བ་བསམ་གྱིས་མི་ཁྱབ་པ་ལ་བྱང་ཆུབ་ཀྱི་སེམས་རྡོ་རྗེ་ལྟ་བུ་ཡོངས་སུ་ཤེས་པ་ཤིན་ཏུ་ཕྲ་བ་དང། འཇིག་རྟེན་ཐམས་ཅད་རྒྱས་པ་


[043-18a0] [18A] 
[043-18a1] ༄༅། །འགེངས་པའི་དེ་བཞིན་གཤེགས་པའི་བྱིན་གྱི་རླབས་ཡོངས་སུ་བསྟན་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་རྒྱས་པར་འགེངས་
[043-18a2] པའི་སངས་རྒྱས་ཀྱི་མཛད་པ་ཕྱི་མའི་མཐའི་མུར་ཐུག་པར་རྒྱུན་མི་འཆད་པ་ཤིན་ཏུ་ཕྲ་བ་དང། དེ་བཞིན་གཤེགས་པའི་བྱིན་གྱི་རླབས་ཆོས་ཀྱི་དབྱིངས་ཀྱི་མཐར་ཐུག་པར་ཐོགས་
[043-18a3] པ་མེད་པ་ཤིན་ཏུ་ཕྲ་བ་དང། ནམ་མཁའི་དབྱིངས་ཀྱི་མཐས་གཏུགས་པའི་ཞིང་གི་ཡུལ་ཐམས་ཅད་དུ་སེམས་ཅན་འདུལ་བར་སངས་རྒྱས་སྐྱེ་བ་བསྟན་པ་ཤིན་ཏུ་ཕྲ་བ་དང་
[043-18a4] སངས་རྒྱས་ཀྱི་སྐུ་གཅིག་སངས་རྒྱས་ཀྱི་སྐུ་ཐ་དད་པ་རབ་ཏུ་སྤྲོ་བའི་ཤེས་པ་ཤིན་ཏུ་ཕྲ་བ་དང། འདས་པ་དང། མ་འོངས་པ་དང། ད་ལྟར་བྱུང་བའི་དུས་གསུམ་དུ་གཤེགས་
[043-18a5] པའི་དེ་བཞིན་གཤེགས་པ་གང་ཇི་སྙེད་པའི་དཀྱིལ་འཁོར་གྱི་ཁྱུ་མཆོག་གི་མཐུ་དབྱུང་བའི་ཡེ་ཤེས་ཤིན་ཏུ་ཕྲ་བ་གང་ཇི་སྙེད་པ་དེ་དག་ཐམས་ཅད་སེམས་ཀྱི་སྐད་ཅིག་རེ་རེ་
[043-18a6] ཞིང་རྣམ་པར་འཕེལ་བའི་ཡེ་ཤེས་ཀྱི་དཀྱིལ་འཁོར་དང། བྱང་ཆུབ་སེམས་དཔའི་སྤྱོད་པ་སྦྱོར་བ་ཕྱིར་མི་ལྡོག་ཅིང་རྒྱུན་མི་འཆད་པ་དང། ཀུན་ཏུ་བཟང་པོར་རབ་ཏུ་འཕྲོས་
[043-18a7] པའི་ཡོངས་སུ་བསྔོ་བའི་ས་དང། དེ་བཞིན་གཤེགས་པ་ཐམས་ཅད་ཁོང་ན་ཡང་དག་པར་འཛིན་པའི་བྱང་ཆུབ་སེམས་དཔའི་སྤྱོད་པ་དང། འདོད་ཆགས་དང་བྲལ་བ་མེད་


[043-18b0] [18B] 
[043-18b1] སྤྱོད་པ་འབྱམས་ཀླས་པ་ལ་བརྩོན་པ་ཤིན་ཏུ་རྣམ་པར་སྦྱངས་པ་དང། བྱང་ཆུབ་སེམས་དཔའི་སྤྱོད་པ་ལ་དམིགས་པ་
[043-18b2] འགྲོ་བ་ཐམས་ཅད་བདེ་བར་བྱ་བ་དང། བྱང་ཆུབ་སེམས་དཔའི་སེམས་དང་བསམ་པས་ཆེན་པོར་བསྒྲུབས་པ་དང། ཆོས་ཀྱི་དབྱིངས་ཐམས་ཅད་དུ་འདུལ་བའི་དམིགས་པའི་མཛོད་
[043-18b3] ཀྱི་ཡོངས་སུ་བསྔོ་བའི་སྒོ་རྡོ་རྗེའི་རྒྱལ་མཚན་དང། བྱང་ཆུབ་སེམས་དཔའ་འཇུག་པའི་སྒོ་དེ་བཞིན་གཤེགས་པས་དགོངས་པ་དང་ཆོས་བསྟན་པ་འགལ་བ་མེད་པའི་ཚུལ་གྱིས་
[043-18b4] ཆོས་ཐམས་ཅད་ཀྱི་དོན་ལ་རབ་ཏུ་བསྟན་པ་དང། འགྲོ་བ་ཐམས་ཅད་ཀྱིས་མི་བསྒུལ་བའི་དམ་བཅས་པ་ཤིན་ཏུ་རྒྱ་ཆེ་བ་དང། སེམས་སྐད་ཅིག་གིས་མཐར་ཕྱིན་པའི་འཇུག་པ་
[043-18b5] དང༑ དམིགས་པའི་མཛོད་སེམས་དང་སེམས་མ་ཡིན་པའི་ས་ཐམས་ཅད་རབ་ཏུ་རྟོགས་པ་དང། ཡང་དག་པར་བསྟན་པའི་སྒོ་སེམས་མ་ཡིན་པའི་སེམས་མངོན་པར་བསྒྲུབས་པ་
[043-18b6] དང༑ ཡེ་ཤེས་ཀྱིས་ཚིག་གི་ལམ་ཐམས་ཅད་ལས་གྱེན་དུ་འཕགས་པ་དང། སྤྱོད་པས་མངོན་པར་འཚང་རྒྱ་བའི་བྱིན་གྱི་རླབས་བྱང་ཆུབ་སེམས་དཔའ་ཐམས་ཅད་དང་རྒྱུད་ཀྱི་
[043-18b7] ཚུལ་གཅིག་ཏུ་གྱུར་བ་དང། ཀུན་ཏུ་བཟང་པོའི་སྤྱོད་པའི་དཀྱིལ་འཁོར་ཕྱི་མའི་མཐའི་མུར་རྒྱུན་མི་འཆད་པ་དང། སྤྱོད་པ་རྒྱུན་མི་འཆད་པ་དང། འཇིག་རྟེན་ཐམས་ཅད་ཀྱི་འགྲོ་


[043-19a0] [19A] 
[043-19a1] ༄༅། །བའི་རྟོགས་པ་དང། འདུ་ཤེས་ཀྱི་རྣམ་པ་དང། ཚིག་གི་ལམ་དུ་གདགས་པས་གཏུགས་པའི་བྱིན་གྱི་རླབས་ཁྱད་པར་གྱི་སྨོན་ལམ་ཆེན་པོས་རྣམ་
[043-19a2] པར་འཕྲུལ་པས་ཁོང་དུ་ཆུད་པར་གྱུར་ཅིག་རབ་ཏུ་ཤེས་པར་གྱུར་ཅིག་ཤིན་ཏུ་སྒྲུབ་པར་གྱུར་ཅིག་རྣམ་པར་སྤྱོད་པར་གྱུར་ཅིག་འགྲོ་བ་ཀུན་ཏུ་ཡང་དག་པར་སྟོན་
[043-19a3] པར་གྱུར་ཅིག་དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་སེམས་ཅན་གྱི་ཁམས་ཐམས་ཅད་ལ་འཇུག་པར་ཤེས་པ་ཤིན་ཏུ་ཕྲ་བ་
[043-19a4] དང༑ སེམས་ཅན་གྱི་ཁམས་རྣམ་པར་དབྱེ་བ་ཤེས་པ་ཤིན་ཏུ་ཕྲ་བ་དང། སེམས་ཅན་གྱི་ཁམས་སྣ་ཚོགས་རྟོགས་པར་བསྟན་པ་ཤེས་པ་ཤིན་ཏུ་ཕྲ་བ་དང། སེམས་ཅན་གྱི་
[043-19a5] ཁམས་དུ་མའི་མངོན་པར་ཞེན་པ་ཤེས་པ་ཤིན་ཏུ་ཕྲ་བ་དང་སེམས་ཅན་གྱི་ཁམས་ཀྱི་བྱེ་བྲག་ཐ་དད་པར་ཤེས་པ་ཤིན་ཏུ་ཕྲ་བ་དང། སེམས་ཅན་གྱི་ཁམས་སྐལ་བ་མཉམ་
[043-19a6] པ་ཤེས་པ་ཤིན་ཏུ་ཕྲ་བ་དང། སེམས་ཅན་གྱི་ཁམས་མཐའ་དང་དབུས་མེད་པའི་ལམ་གྱི་རྒྱུད་ཤེས་པ་ཤིན་ཏུ་ཕྲ་བ་དང། སེམས་ཅན་གྱི་ཁམས་བསམ་གྱིས་མི་ཁྱབ་པ་
[043-19a7] མངོན་པར་འདུ་བྱ་བ་སྣ་ཚོགས་རྣམ་པར་རྟོག་པར་གྱུར་པ་ཤེས་པ་ཤིན་ཏུ་ཕྲ་བ་དང། སེམས་ཅན་མཐའ་ཡས་པའི་ཀུན་ནས་ཉོན་མོངས་པ་ཤེས་པ་ཤིན་ཏུ་ཕྲ་བ་དང་


[043-19b0] [19B] 
[043-19b1] ཕྲ་བ་དང། སེམས་ཅན་གྱི་ཁམས་ཀྱི་ཡུལ་ཤེས་པ་ཤིན་ཏུ་ཕྲ་བ་འདི་དག་དང་ཤེས་པ་ཤིན་ཏུ་ཕྲ་བ་གང་ཇི་སྙེད་པ་དེ་དག་
[043-19b2] ཐམས་ཅད་སེམས་སྐད་ཅིག་དང་ལྡན་པའི་ཡེ་ཤེས་ཀྱི་ཕུང་པོ་དང་སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་བྱིན་གྱི་རླབས་དང། དུས་ཇི་ལྟ་བ་བཞིན་དུ་བསྟན་པས་འདུལ་བ་
[043-19b3] ཡོངས་སུ་བཟུང་བ་དང། དུས་ཐམས་ཅད་དུ་ཆོས་ཀྱི་སྒོ་བརྗོད་དུ་མེད་པ་རབ་ཏུ་བསྟན་ཅིང་ཆོས་ཀྱི་འཁོར་ལོ་བསྐོར་བའི་བྱིན་གྱི་རླབས་དང། བྱང་ཆུབ་སེམས་དཔའི་སྤྱོད་པ་ལ་རབ་ཏུ་
[043-19b4] བརྩོན་པའི་ཡེ་ཤེས་འབྱམས་ཀླས་པ་དང། འགྲོ་བ་ཐམས་ཅད་རབ་ཏུ་དགའ་བའི་གནས་སུ་གྱུར་པའི་ལུས་བརྗོད་དུ་མེད་པའི་བྱིན་གྱི་རླབས་ཀྱི་ཁྱུ་མཆོག་གི་མཐུ་ཕྱུང་བ་དང། བྱང་ཆུབ་
[043-19b5] སེམས་དཔའི་སེམས་ལ་ཞུགས་པ་ཡེ་ཤེས་ཀྱི་ཉི་མས་སྣང་བར་བྱས་པ་དང། བྱང་ཆུབ་སེམས་དཔའི་སེམས་མངོན་པར་རྫོགས་པའི་བྱིན་གྱི་རླབས་བྱང་ཆུབ་སེམས་དཔའི་ཡེ་ཤེས་
[043-19b6] ཀྱི་ཁྱུ་མཆོག་གི་མཐུ་ཕྱུང་བ་དང། ཡེ་ཤེས་ཆེན་པོ་འབྱམས་ཀླས་པ་དང། ཀུན་ཏུ་བཟང་པོའི་སྤྱོད་པ་ལ་རབ་ཏུ་བརྩོན་པའི་འཇུག་པས་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་
[043-19b7] པར་གྱུར་ཅིག། རབ་ཏུ་ཤེས་པར་གྱུར་ཅིག་དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་


[043-20a0] [20A] 
[043-20a1] ༄༅། །ཀླས་པ། ནམ་མཁའི་མཐས་གཏུགས་པ་ཐམས་ཅད་ཤེས་པ་ཤིན་ཏུ་ཕྲ་བ་འདི་ལྟ་སྟེ། འཇིག་རྟེན་གྱི་ཁམས་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་
[043-20a2] ཁམས་ཆེར་གྱུར་པ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཀུན་ནས་ཉོན་མོངས་པ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་རྣམ་པར་དག་པ་ཤེས་པ་ཤིན་ཏུ་
[043-20a3] ཕྲ་བ་དང། འཇིག་རྟེན་གྱི་ཁམས་རྒྱ་ཆེན་པོ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་སྣ་ཚོགས་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཡངས་པ་ཤེས་པ་
[043-20a4] ཤིན་ཏུ་ཕྲ་བ་དང། འཇིག་རྟེན་གྱི་ཁམས་དོག་པ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་བསྒྲིབས་པ་མེད་པའི་རྒྱན་གྱིས་རབ་ཏུ་བརྒྱན་པ་ཤེས་པ་ཤིན་ཏུ་
[043-20a5] ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་སངས་རྒྱས་སྐྱེ་བས་རྒྱས་པར་དགང་བ་ཤེས་པ་ཤིན་ཏུ་ཕྲ་བ་དང་འཇིག་རྟེན་གྱི་ཁམས་ཐམས་ཅད་མ་ལུས་པར་རབ་
[043-20a6] ཏུ་སྣང་བར་བྱ་བ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་ལུས་ཀྱིས་རྒྱས་པར་དགང་བ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་
[043-20a7] ཅད་མ་ལུས་པར་འོད་ཟེར་རབ་ཏུ་དགྱེ་བས་སྣང་བར་བྱ་བ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་སངས་རྒྱས་ཐམས་ཅད་ཀྱི་བྱིན་གྱི་རླབས་དང་


[043-20b0] [20B] 
[043-20b1] ཁྱུ་མཆོག་གི་མཐུ་ཕྱུང་བ་ཡང་དག་པར་བསྟན་པ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་
[043-20b2] དབྱངས་གཅིག་གིས་དབྱངས་ཐམས་ཅད་རྣམ་པར་བསྟན་ཅིང་རྒྱས་པར་དགང་བ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པའི་འཁོར་གྱི་དཀྱིལ་འཁོར་གྱིས་
[043-20b3] སངས་རྒྱས་ཀྱི་སྐུ་ཀུན་ནས་བསྐོར་བས་སངས་རྒྱས་ཀྱི་ཞིང་ཐམས་ཅད་ལ་འཇུག་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་མ་ལུས་པར་སངས་རྒྱས་ཀྱི་ཞིང་གཅིག་ཏུ་
[043-20b4] བྱིན་གྱིས་བརླབས་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་མ་ལུས་པའི་སངས་རྒྱས་ཀྱི་ཞིང་གཅིག་སངས་རྒྱས་ཀྱི་ཞིང་ཐམས་ཅད་དུ་བྱིན་གྱིས་བརླབས་པ་ཤེས་པ་
[043-20b5] ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་རྨི་ལམ་ལྟ་བུར་འཇུག་པ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་མིག་ཡོར་ལྟ་
[043-20b6] བུར་རྣམ་པར་དམིགས་པས་རྒྱས་པར་དགང་བ་ཤེས་པ་ཤིན་ཏུ་ཕྲ་བ་དང། འཇིག་རྟེན་གྱི་ཁམས་ཤེས་པ་ཤིན་ཏུ་ཕྲ་བ་འདི་དག་དང་ཤེས་པ་ཤིན་ཏུ་ཕྲ་བ་དེ་དག་ཐམས་ཅད་བྱང་
[043-20b7] ཆུབ་སེམས་དཔའི་སྤྱོད་པ་སྒྱུ་མ་ལྟ་བུའི་རྣམ་པར་མངོན་པར་བསྒྲུབས་པ་ལ་ཞུགས་ཤིང་ཁོང་དུ་ཆུད་པ་དང། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། རྣམ་པ་


[043-21a0] [21A] 
[043-21a1] ༄༅། །འཕྲུལ་པ་དང། ཡེ་ཤེས་ཁོང་དུ་ཆུད་པས་བྱང་ཆུབ་སེམས་དཔའི་སྤྱོད་པ་ཐམས་ཅད་རྒྱུན་མི་འཆད་པ་ཀུན་ཏུ་བཟང་པོ་སྒྱུ་མ་ལྟ་བུར་མཐོང་བ་དང། སངས་རྒྱས་
[043-21a2] ཐམས་ཅད་ཀྱི་ཁྱུ་མཆོག་གི་མཐུ་ཕྱུང་བ་དང། རྣམ་པར་འཕྲུལ་པ་བྱང་ཆུབ་ཀྱི་སེམས་ཀྱིས་ཡང་དག་པར་བསྐྱེད་པ་དང། ལུས་ལ་ཆགས་པ་མེད་པར་བརྩོན་པའི་ཡང་དག་པར་ལྟ་བ་
[043-21a3] དང༑ དགེ་བའི་རྩ་བ་ཆགས་པ་མེད་པའི་ཡེ་ཤེས་དང་མ་བྲལ་བ་དང། མངོན་པར་ཆགས་པ་མེད་པའི་ཆོས་ཉིད་དང། སེམས་ཀྱི་རྒྱུད་དམིགས་པ་མེད་པས་ཡང་དག་པར་འཇུག་པ་
[043-21a4] དང༑ མཚན་མ་ལ་འཇུག་པ་མཚན་མ་ཐམས་ཅད་ལ་གྱེན་དུ་འཕགས་པ་དང། བྱང་ཆུབ་སེམས་དཔའི་སྤྱོད་པའི་མཚན་མ་ཡོངས་སུ་སྦྱངས་པ་དང། འདུ་ཤེས་ཀྱི་རྣམ་པ་ཐམས་
[043-21a5] ཅད་དང་བྲལ་བའི་ཏིང་ངེ་འཛིན་ཐམས་ཅད་ཀྱི་རྒྱན་དང། འཇིག་རྟེན་གྱི་ཁམས་ཐམས་ཅད་དུ་བྱང་ཆུབ་སེམས་དཔའི་སྤྱོད་པ་རྣམ་པར་བཀོད་པ་ཁམས་ཐམས་ཅད་ཤེས་པ་དང་ལྡན་
[043-21a6] པས་རབ་ཏུ་ཤེས་པར་གྱུར་ཅིག། ཁོང་དུ་ཆུད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཆོས་ཀྱི་དབྱིངས་མཐའ་ཡས་
[043-21a7] པ་ལ་འཇུག་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཤིན་ཏུ་བསྟན་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཡངས་པ་ལ་འཇུག་པ་ཤེས་པ་ཤིན་ཏུ་ཕྲ་བ་དང། ཆོས་


[043-21b0] [21B] 
[043-21b1] ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་རྣམ་པར་དབྱེ་བ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་
[043-21b2] སེམས་གཅིག་གིས་རྒྱས་པར་དབང་བ་ཤེས་པ་ཤིན་ཏུ་ཕྲ་བ་དང་ཆོས་ཀྱི་དབྱིངས་ཐམས་ཅད་ལ་ཡང་དག་པར་གཞོལ་བ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་
[043-21b3] དམིགས་སུ་མེད་པའི་སྤྱོད་ཡུལ་དུ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་ཆགས་པ་མེད་པར་བརྟག་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་སྐྱེ་བ་
[043-21b4] མེད་པར་ཡོངས་སུ་རིག་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་ཐམས་ཅད་དུ་བྱིན་གྱི་རླབས་ཀྱིས་རྣམ་པར་འཕྲུལ་པ་ཤེས་པ་ཤིན་ཏུ་ཕྲ་བ་དང། ཆོས་ཀྱི་དབྱིངས་འབྱམས་
[043-21b5] ཀླས་པ་ཤེས་པ་ཤིན་ཏུ་ཕྲ་བ་དང། འདི་དག་ཐམས་ཅད་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་བྱིན་གྱི་རླབས་ཀྱིས་ཡེ་ཤེས་དང། ཆོས་ལ་དབང་བ་སྒྱུར་བ་རབ་ཏུ་
[043-21b6] ཐོབ་པ། འགྲོ་བ་ཐམས་ཅད་ཚིམ་པར་བྱེད་པ་ལ་བརྩོན་པ། དོན་གྱི་ལུས་ཡོངས་སུ་མི་གཏོང་ཞིང་ལུས་བལྟ་བ་ལ་བསྒྲིངས་པ་མེད་པའི་ཡེ་ཤེས་མཉམ་པ་མེད་པ་མངོན་པར་བསྒྲུབ་
[043-21b7] པའི་རྣམ་པ་རབ་ཏུ་ཐོབ་པ། ཆོས་ཐམས་ཅད་ལ་མི་གནས་པའི་རང་བཞིན་ལས་མ་གཡོས་པ་ཡང་དག་པ་ཇི་ལྟ་བ་བཞིན་ནམ་མཁའ་ལྟར་གོས་པ་མེད་པའི་ཚིག་གི་ལམ་རྣམ་པར་


[043-22a0] [22A] 
[043-22a1] ༄༅། །བརྗོད་པའི་སྤྱོད་པ་དང་ལྡན་པ་རྣམ་པར་བཀོད་པའི་དོན་གྱི་རང་བཞིན་ཤིན་ཏུ་རྟོགས་པ། རང་བཞིན་གྱིས་ཞི་བ་ཡོངས་སུ་རིག་པའི་ཡེ་ཤེས་ཀྱིས་མི་གནས་
[043-22a2] བའི་ཡིད་ཀྱི་ཡང་དག་པར་རྟོགས་པ་དང་ལྡན་པ། དམིགས་པའི་ཚུལ་ལ་རྟེན་པ་མེད་པར་གནས་པ། ཆོས་ཀྱི་དབྱིངས་ཐམས་ཅད་ཀྱི་ཚུལ་ཡངས་པ་ཁོང་དུ་ཆུད་པ། འཇིག་རྟེན་ཐམས་
[043-22a3] ཅད་དུ་མི་གནས་པས་ཡང་དག་པར་རྒྱུ་བ་ཆོས་ཐམས་ཅད་ལ་མི་དམིགས་པ། གནས་ཐམས་ཅད་ཡང་དག་པར་བཅོམ་པས་ཀུན་ཏུ་བཟང་པོའི་སྤྱོད་པའི་སྒོ་འདི་དག་ལ་ཞུགས་པའི་
[043-22a4] ཡེ་ཤེས་ཀྱིས་ཡང་དག་པར་ཇི་ལྟ་བ་བཞིན་དུ་ཁོང་དུ་ཆུད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་བསྐལ་པ་གང་ཇི་
[043-22a5] སྙེད་པ་ཐམས་ཅད་ཤེས་པ་མངོན་པར་བསྒྲུབ་པ་འདི་ལྟ་སྟེ། བརྗོད་དུ་མེད་པའི་བསྐལ་པ་སེམས་ཀྱི་སྐད་ཅིག་གཅིག་ཏུ་བྱིན་གྱིས་རློབ་པ་ཤེས་པ་ཤིན་ཏུ་ཕྲ་བ་དང། སེམས་ཀྱི་སྐད་
[043-22a6] ཅིག་གཅིག་ལ་བརྗོད་དུ་མེད་པའི་བསྐལ་པ་ཡང་དག་པར་བསྟན་པ་ཤེས་པ་ཤིན་ཏུ་ཕྲ་བ་དང། གྲངས་མེད་པའི་བསྐལ་པ་ལ་ཡང་དག་པར་འཇུག་པ་ཤེས་པ་ཤིན་ཏུ་ཕྲ་བ་དང་
[043-22a7] བསྐལ་པ་གཅིག་གྲངས་མེད་པའི་བསྐལ་པར་ཡང་དག་པར་འཇུག་པ་ཤེས་པ་ཤིན་ཏུ་ཕྲ་བ་དང། བསྐལ་པ་རིང་པོ་བསྐལ་པ་ཐུང་ངུར་ཡང་དག་པར་འཇུག་པ་ཤེས་པ་ཤིན་ཏུ་ཕྲ་བ་


[043-22b0] [22B] 
[043-22b1] བསྐལ་པ་ཐུང་ངུ་བསྐལ་པ་རིང་པོར་ཡང་དག་པར་འཇུག་པ་ཤེས་པ་ཤིན་ཏུ་ཕྲ་བ་དང། སངས་རྒྱས་དང་བཅས་པའི་བསྐལ་པ་སངས་རྒྱས་མི་བཞུགས་པར་འཇུག་པའི་ཤེས་པ་ཤིན་ཏུ་ཕྲ་
[043-22b2] བ་དང། བསྐལ་པ་ཐམས་ཅད་མ་ལུས་པའི་གྲངས་ཤེས་པ་ཤིན་ཏུ་ཕྲ་བ་དང། བསྐལ་པ་ཐམས་ཅད་མ་ལུས་པར་བསྐལ་པ་མ་ཡིན་པར་ཤིན་ཏུ་བརྟགས་པ་ཤེས་པ་ཤིན་ཏུ་ཕྲ་བ་དང་
[043-22b3] སྔོན་གྱི་མཐའི་མུར་ཐུག་པའི་བསྐལ་པ་དང། ཕྱི་མའི་མཐའི་མུར་ཐུག་པའི་བསྐལ་པ་དང། ད་ལྟར་བྱུང་བའི་མུ་ལ་ཡོད་པའི་བསྐལ་པ་དང། དུས་གསུམ་གྱི་བསྐལ་པ་ཐམས་ཅད་མ་
[043-22b4] ལུས་པར་སེམས་ཀྱི་སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་པ་ཤེས་པ་ཤིན་ཏུ་ཕྲ་བ་དང། བསྐལ་པ་ཤེས་པ་ཤིན་ཏུ་ཕྲ་བ་འདི་དག་དང། བསྐལ་པ་མ་ལུས་པའི་
[043-22b5] གྲངས་དེ་བཞིན་གཤེགས་པའི་ཡེ་ཤེས་ཀྱིས་ཐུགས་སུ་ཆུད་པ་ཤེས་པ་ཤིན་ཏུ་ཕྲ་བ་དེ་དག་ཐམས་ཅད་བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པའི་དཀྱིལ་འཁོར་གྱི་རྒྱལ་པོ་རབ་
[043-22b6] ཏུ་ཐོབ་པའི་སེམས་དང་ལྡན་པ། ཀུན་ཏུ་བཟང་པོའི་སྤྱོད་པ་ལ་རབ་ཏུ་ཞུགས་པའི་སེམས་དང་ལྡན་པ། རྟོག་པ་དང་རྣམ་པར་རྟོག་པའི་སྤྲོས་པ་ཐམས་ཅད་རབ་ཏུ་བསལ་བའི་སེམས་
[043-22b7] དང་ལྡན་པ། སྐྱོ་བ་མེད་པའི་སྨོན་ལམ་ཆེན་པོས་རྩོམ་པ་རྒྱུན་མི་འཆད་པའི་སེམས་དང་ལྡན་པ། མཐའ་དང་དབུས་མེད་པའི་འཇིག་རྟེན་མང་པོར་སངས་རྒྱས་མང་པོ་ཡང་དག་པར་


[043-23a0] [23A] 
[043-23a1] ༄༅། །བསྟན་པར་ཡོངས་སུ་རྒྱས་པར་འགེངས་པའི་སེམས་དང་ལྡན་པ། དེ་བཞིན་གཤེགས་པ་ཐམས་ཅད་ཀྱི་དགེ་བའི་རྩ་བ་བྱང་ཆུབ་སེམས་དཔའི་སྤྱོད་
[043-23a2] པའི་རིགས་ཡང་དག་པར་གཟུང་བའི་སེམས་དང་ལྡན་པ། སེམས་ཅན་ཐམས་ཅད་ཤིན་ཏུ་བག་དྲོ་བར་བྱེད་པའི་སྤྱོད་པའི་རིགས་དང་རྣམ་པར་འདྲེས་པའི་སེམས་དང་ལྡན་པ་
[043-23a3] བསྐལ་པའི་གྲངས་ཐམས་ཅད་དུ་མངོན་པར་རྫོགས་པར་འཚང་རྒྱ་བར་ཡང་དག་པར་བསྟན་པའི་སེམས་དང་ལྡན་པ། འཇིག་རྟེན་གྱི་ཁམས་རེ་རེ་ནས་ཕྱི་མའི་མཐའི་མུར་མི་གཡོ་
[043-23a4] བར་སྤྱོད་པ་རྒྱུན་མི་གཅོད་པའི་སེམས་དང་ལྡན་པ། འཇིག་རྟེན་གྱི་ཁམས་ཐམས་ཅད་དུ་དེ་བཞིན་གཤེགས་པའི་སྐུའི་འཕྲིན་ལས་བྱང་ཆུབ་སེམས་དཔའི་ལུས་ཀྱིས་ཡོངས་སུ་
[043-23a5] རྒྱས་པར་འགེངས་པའི་སེམས་དང་ལྡན་པས། སེམས་ཀྱི་རྒྱུ་བ་གཅིག་གི་གནས་ཀྱི་ས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པར་གྱུར་ཅིག། ཡང་དག་པ་ཇི་ལྟ་བ་བཞིན་
[043-23a6] དུ་ཁོང་དུ་ཆུད་པར་གྱུར་ཅིག། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་བཅིངས་པ་མེད་པའི་སེམས་སུ་ཆོས་ཤིན་ཏུ་ཕྲ་བ་ཤེས་པ་འདི་ལྟ་སྟེ། ཟབ་མོའི་ཆོས་
[043-23a7] ཤིན་ཏུ་ཕྲ་བ་དང། ཡངས་པའི་ཆོས་ཤིན་ཏུ་ཕྲ་བ་དང། སྣ་ཚོགས་ཀྱི་ཆོས་ཤིན་ཏུ་ཕྲ་བ་དང། རྒྱན་རྣམ་པར་དབྱེ་བའི་ཆོས་ཤིན་ཏུ་ཕྲ་བ་དང། མཐའ་དང་དབུས་མེད་པའི་


[043-23b0] [23B] 
[043-23b1] ཆོས་ཐམས་ཅད་ཆོས་གཅིག་ཏུ་ཡང་དག་པར་འཇུག་པ་ཤིན་ཏུ་ཕྲ་བ་དང་ཆོས་གཅིག་ཆོས་ཐམས་ཅད་དུ་ཡང་དག་པར་འཇུག་
[043-23b2] པ་ཤིན་ཏུ་ཕྲ་བ་དང། ཆོས་ཐམས་ཅད་ཆོས་མ་ཡིན་པར་འཇུག་པ་ཤིན་ཏུ་ཕྲ་བ་དང། ཆོས་མ་ཡིན་པར་ཤེས་པ་ཆོས་རྣམ་པར་དགོད་པ་ཐམས་ཅད་དང་མི་འགལ་བ་ཤིན་ཏུ་ཕྲ་བ་དང་
[043-23b3] འདི་ལྟ་སྟེ། སངས་རྒྱས་ཀྱི་ཆོས་ཀྱི་ཚུལ་ཐམས་ཅད་མ་ལུས་པའི་གྲངས་ལ་འཇུག་པ་ཤེས་པ་ཤིན་ཏུ་ཕྲ་བ་འདི་དག་དང། འཇིག་རྟེན་གྱི་ཁམས་ཐམས་ཅད་དུ་ཆོས་ཐམས་ཅད་ཀྱི་གྲངས་
[043-23b4] རྣམ་པར་བཀོད་པ་དང། བསྟན་པ་ཤེས་པ་ཤིན་ཏུ་ཕྲ་བ་དེ་དག་ཐམས་ཅད་ཆགས་པ་མེད་པར་ཤེས་པའི་སེམས་སྤྱོད་པ་གཅིག་གི་ཁྱུ་མཆོག་གི་མཐུ་ཕྱུང་བས་ཡང་དག་པར་བསྐྱེད་
[043-23b5] པ་དང། མཐའ་དང་དབུས་མེད་པའི་ཆོས་ཀྱི་དབྱིངས་ལ་ཞུགས་པའི་སེམས་དང། སྤྱོད་པའི་བྱིན་གྱི་རླབས་ཀྱི་ཆོས་རྣམ་པ་ཐ་དད་པ་ཐམས་ཅད་ཁོང་དུ་ཆུད་པའི་བསམ་པའི་སྟོབས་དང་
[043-23b6] ཤུགས་ཆགས་པ་མེད་པས་རབ་ཏུ་རྟོགས་པ་དང། དབང་པོ་ཐམས་ཅད་མཁྱེན་པའི་ཡེ་ཤེས་ཀྱིས་རབ་ཏུ་བརྟེན་པ་དང། དྲན་པ་དང། ཤེས་པ་དང། ཆོས་ལ་མཁས་པ་སངས་རྒྱས་
[043-23b7] ཐམས་ཅད་ཀྱི་ཡེ་ཤེས་ཀྱི་ཁོངས་སུ་ཆུད་པ་དང། སངས་རྒྱས་མང་པོ་ཆོས་ཀྱི་དབྱིངས་ཐམས་ཅད་ཡོངས་སུ་ཁྱབ་པ་དང། བྱང་ཆུབ་སེམས་དཔའི་ལུས་ཡང་དག་པར་བསྟན་པའི་


[043-24a0] [24A] 
[043-24a1] ༄༅། །ལས་དང། དེ་བཞིན་གཤེགས་པ་ཐམས་ཅད་ཀྱི་སྐུར་གཏོགས་པ་དང། ཚིག་རྣམ་པར་དགོད་ཅིང་ཤིན་ཏུ་བསྟན་པ་འཇིག་རྟེན་གྱི་ཁམས་ཐམས་ཅད་
[043-24a2] དུ་གྲག་པ་དང། ཡིད་ཀྱི་ལས་སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱིས་ཡང་དག་པར་བཟུང་བ་དང། ཀུན་ཏུ་བཟང་པོའི་སྤྱོད་པ་མངོན་པར་བསྒྲུབ་པའི་ཡེ་ཤེས་ཆོས་མཐའ་
[043-24a3] དང་དབུས་མེད་པ་ཐ་དད་པའི་གྲངས་དང། ཚུལ་ཐམས་ཅད་མ་ལུས་པའི་ཡེ་ཤེས་ལ་མཁས་པའི་ཐམས་ཅད་མཁྱེན་པ་ཉིད་མངོན་པར་བསྒྲུབས་པས། ཡང་དག་པ་ཇི་ལྟ་བ་
[043-24a4] བཞིན་དུ་རབ་ཏུ་ཤེས་པར་གྱུར་ཅིག། ཁོང་དུ་ཆུད་པར་གྱུར་ཅིག་།།བམ་པོ་བཞི་བཅུ་གསུམ་པ། དགེ་བའི་རྩ་བ་འདིས་ཆགས་པ་མེད་པ་དང། གྲོལ་ཞིང་
[043-24a5] བཅིངས་པ་མེད་པའི་སེམས་སུ་ཞིང་ཐམས་ཅད་མ་ལུས་པར་མངོན་པར་བསྒྲུབ་པ་ཤིན་ཏུ་ཕྲ་བ་དང། སེམས་ཅན་ཐམས་ཅད་མ་ལུས་པའི་ཡེ་ཤེས་དང། མངོན་པར་ཤེས་
[043-24a6] པ་མངོན་པར་བསྒྲུབ་པ་ཤིན་ཏུ་ཕྲ་བ་དང། ལས་ཀྱི་རྣམ་པར་སྨིན་པ་ཐམས་ཅད་མ་ལུས་པར་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དང། འགྲོ་བ་ཐམས་ཅད་མ་ལུས་
[043-24a7] པའི་སེམས་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དང། དུས་ཐམས་ཅད་མ་ལུས་པར་སླེབས་པར་ཆོས་བསྟན་པ་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དང། ཆོས་


[043-24b0] [24B] 
[043-24b1] ཏུ་རྟོགས་པའི་ཡེ་ཤེས་མངོན་པར་བསྒྲུབ་པ་ཤིན་ཏུ་ཕྲ་བ་དང་ནམ་མཁའི་དབྱིངས་ཐམས་ཅད་མ་ལུས་པའི་མཐར་ཐུག་
[043-24b2] པ་དང། དུས་གསུམ་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དང། ཚིག་དང་ངག་གི་ལམ་ཐམས་ཅད་མ་ལུས་པར་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དང། འཇིག་རྟེན་པའི་
[043-24b3] ཆོས་ཐམས་ཅད་མ་ལུས་པར་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དང། འཇིག་རྟེན་ལས་འདས་པའི་སྤྱོད་པ་ཐམས་ཅད་མ་ལུས་པར་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་
[043-24b4] དང༑ ཤེས་པ་མངོན་པར་བསྒྲུབ་པ་འདི་དག་དང། དེ་བཞིན་གཤེགས་པ་ཐམས་ཅད་ཀྱི་ལམ་དང། བྱང་ཆུབ་སེམས་དཔའ་ཐམས་ཅད་ཀྱི་ལམ་དང། འགྲོ་བ་ཐམས་ཅད་ཀྱི་ལམ་
[043-24b5] ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བ་དེ་དག་ཐམས་ཅད་བྱང་ཆུབ་སེམས་དཔའི་སྤྱོད་པ་དང་ལྡན་ཞིང་ཀུན་ཏུ་བཟང་པོའི་བྱིན་གྱི་རླབས་ཡང་དག་པར་འཛིན་པས་ཆོས་ཇི་ལྟ་བ་
[043-24b6] བཞིན་དང། ཡི་གེ་ཇི་ལྟ་བ་བཞིན་དུ་མིག་ཡོར་དང་འདྲ་བའི་ཤེས་པ་མངོན་པར་བསྒྲུབ་པ་དང། རྨི་ལམ་དང་འདྲ་བའི་ཤེས་པ་མངོན་པར་བསྒྲུབ་པ་དང། སྒྱུ་མ་དང་འདྲ་བའི་ཤེས་
[043-24b7] པ་མངོན་པར་བསྒྲུབ་པ་དང། སྒྲ་བརྙན་དང་འདྲ་བའི་ཤེས་པ་མངོན་པར་བསྒྲུབ་པ་དང། སྤྲུལ་པ་དང་འདྲ་བའི་ཤེས་པ་མངོན་པར་བསྒྲུབ་པ་དང། དབེན་པ་དང་མཉམ་པའི་ཤེས་


[043-25a0] [25A] 
[043-25a1] ༄༅། །པ་མངོན་པར་བསྒྲུབ་པ་དང། ཞི་བ་དང་མཉམ་པའི་ཤེས་པ་མངོན་པར་བསྒྲུབ་པ་དང། ཆོས་ཀྱི་དབྱིངས་ཐམས་ཅད་ཀྱི་རང་བཞིན་དང་མཉམ་པའི་ཤེས་པ་
[043-25a2] མངོན་པར་བསྒྲུབ་པ་དང། གནས་མེད་པ་དང་མཉམ་པའི་ཤེས་པ་མངོན་པར་བསྒྲུབ་པ་དང། སངས་རྒྱས་ཀྱི་ཆོས་ཐམས་ཅད་དང་མཉམ་པའི་ཤེས་པ་མངོན་པར་བསྒྲུབ་པ་དང། ཀུན་
[043-25a3] ཏུ་བཟང་པོའི་སྤྱོད་པ་ཉེ་བར་བླང་པ་ལ་གནས་པར་བརྩོན་པའི་ཤེས་པ་མངོན་པར་བསྒྲུབ་པ་ཤིན་ཏུ་ཕྲ་བས་རབ་ཏུ་ཤེས་པར་གྱུར་ཅིག། ཁོང་དུ་ཆུད་པར་གྱུར་ཅིག། ཅེས་ཏེ། དེ་
[043-25a4] ཡང་འཇིག་རྟེན་ནམ། འཇིག་རྟེན་གྱི་ཆོས་ལ་མི་རྟོག་པ་དང། དེ་ཡང་བྱང་ཆུབ་བམ། བྱང་ཆུབ་སེམས་དཔའ་ལ་མི་རྟོག་པ་དང། དེ་ཡང་བྱང་ཆུབ་སེམས་དཔའི་སྤྱོད་པའམ། འབྱུང་
[043-25a5] བའི་ལམ་ལ་མི་རྟོག་པ་དང། དེ་ཡང་སངས་རྒྱས་དང། སངས་རྒྱས་ཀྱི་ཆོས་ཐམས་ཅད་ལ་མི་རྟོག་པ་དང། དེ་ཡང་སེམས་ཅན་ཐམས་ཅད་གདུལ་བ་དང། མི་གདུལ་བ་ལ་རྣམ་པར་
[043-25a6] མི་རྟོག་པ་དང། དེ་ཡང་དགེ་བའི་རྩ་བའམ། ཡོངས་སུ་བསྔོ་བ་ལ་རྣམ་པར་མི་རྟོག་པ་དང། དེ་ཡང་བདག་གམ་གཞན་ལ་རྣམ་པར་མི་རྟོག་པ་དང། དེ་ཡང་དངོས་པོ་དང། དམིགས་
[043-25a7] པ་ལ་རྣམ་པར་མི་རྟོག་པ་དང། དེ་ཡང་བྱང་ཆུབ་སེམས་དཔའི་སྤྱོད་པའམ། མངོན་པར་འཚང་རྒྱ་བ་ལ་རྣམ་པར་མི་རྟོག་པ་དང། དེ་ཡང་ཆོས་ཉིད་དམ། ཡོངས་སུ་ཤེས་པར་


[043-25b0] [25B] 
[043-25b1] དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་དང། ཆགས་པ་མེད་
[043-25b2] པ་དང་གྲོལ་ཞིང་བཅིངས་པ་མེད་པའི་ལུས་དང། ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སྒྲ་དང། ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་ལས་དང། ཆགས་པ་
[043-25b3] མེད་པ་དང་གྲོལ་ཞིང་བཅིངས་པ་མེད་པའི་རྣམ་པར་སྨིན་པ་དང་ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་འཇིག་རྟེན་དང། ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་
[043-25b4] ཞིང་དང། ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་ཅན་དང། ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་ཆོས་དང། ཆགས་པ་མེད་པ་དང་གྲོལ་ཞིང་བཅིངས་པ་
[043-25b5] མེད་པའི་ཡེ་ཤེས་ཀྱིས་ཡོངས་སུ་བསྔོ་སྟེ། དེ་དེ་ལྟར་ཡོངས་སུ་བསྔོ་བས་འདས་པའི་སངས་རྒྱས་དང། བྱང་ཆུབ་སེམས་དཔའ་ཐམས་ཅད་ཀྱི་ཡོངས་སུ་བསྔོ་བ་ཐོབ་པ་ཡིན། མ་བྱོན་པའི་
[043-25b6] སངས་རྒྱས་དང། བྱང་ཆུབ་སེམས་དཔའ་ཐམས་ཅད་ཀྱི་ཡོངས་སུ་བསྔོ་བ་ཐོབ་པ་ཡིན། ད་ལྟར་བྱུང་བའི་སངས་རྒྱས་དང། བྱང་ཆུབ་སེམས་དཔའ་ཐམས་ཅད་ཀྱི་ཡོངས་སུ་བསྔོ་བ་ཐོབ་
[043-25b7] པ་ཡིན། འདས་པའི་སངས་རྒྱས་ཐམས་ཅད་ཀྱི་ཡོངས་སུ་བསྔོ་བ་ལ་སློབ་པ་ཡིན། མ་བྱོན་པའི་སངས་རྒྱས་ཐམས་ཅད་ཀྱི་ཡོངས་སུ་བསྔོ་བ་འགྲུབ་པར་འགྱུར་བ་ཡིན། ད་ལྟར་བྱུང་


[043-26a0] [26A] 
[043-26a1] ༄༅། །བའི་སངས་རྒྱས་ཐམས་ཅད་ཀྱི་ཡོངས་སུ་བསྔོ་བ་ལ་རབ་ཏུ་གནས་པ་ཡིན། འདས་པའི་སངས་རྒྱས་ཐམས་ཅད་ཀྱི་ཡོངས་སུ་བསྔོ་བའི་ལམ་ལ་གནས་པ་
[043-26a2] ཡིན༑ མ་བྱོན་པའི་སངས་རྒྱས་ཐམས་ཅད་ཀྱི་ཡོངས་སུ་བསྔོ་བའི་ལམ་མི་གཏོང་བ་ཡིན། ད་ལྟར་བྱུང་བའི་སངས་རྒྱས་ཐམས་ཅད་ཀྱི་ཡོངས་སུ་བསྔོ་བའི་ལམ་དང་འགལ་བར་མི་
[043-26a3] བྱེད་པ་ཡིན། འདས་པའི་སངས་རྒྱས་ཐམས་ཅད་ཀྱི་གདམས་ངག་ལ་ནན་ཏན་དུ་བྱེད་པ་ཡིན། མ་བྱོན་པའི་སངས་རྒྱས་ཐམས་ཅད་ཀྱི་གདམས་ངག་ལ་ནན་ཏན་བྱེད་པར་འགྱུར་བ་
[043-26a4] ཡིན༑ ད་ལྟར་བྱུང་བའི་སངས་རྒྱས་ཐམས་ཅད་ཀྱི་གདམས་ངག་ཁོང་དུ་ཆུད་པར་བྱེད་པ་ཡིན། འདས་པའི་སངས་རྒྱས་ཐམས་ཅད་ཀྱི་མཉམ་པ་ཉིད་ཡོངས་སུ་རྫོགས་པར་བྱེད་
[043-26a5] པ་ཡིན། མ་བྱོན་པའི་སངས་རྒྱས་ཐམས་ཅད་ཀྱི་མཉམ་པ་ཉིད་སྒྲུབ་པར་འགྱུར་བ་ཡིན། ད་ལྟར་བྱུང་བའི་སངས་རྒྱས་ཐམས་ཅད་ཀྱི་མཉམ་པ་ཉིད་ལ་ནན་ཏན་བྱེད་པ་ཡིན་
[043-26a6] འདས་པའི་སངས་རྒྱས་ཐམས་ཅད་ཀྱི་ཡུལ་ལ་ཡོངས་སུ་སྤྱོད་པ་ཡིན་མ་བྱོན་པའི་སངས་རྒྱས་ཐམས་ཅད་ཀྱི་ཡུལ་ལ་རབ་ཏུ་གནས་པ་ཡིན་ད་ལྟར་བྱུང་བའི་སངས་རྒྱས་
[043-26a7] ཐམས་ཅད་ཀྱི་ཡུལ་དང་མཉམ་པར་འགྱུར་བ་ཡིན། འདས་པ་དང༑ མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་དང་དགེ་བའི་རྩ་བའི་མཚན་ཉིད་གཅིག་པ་ཡིན་


[043-26b0] [26B] 
[043-26b1] མ་བྱོན་པ་དང། ད་ལྟར་བྱུང་བའི་སངས་རྒྱས་ཀྱི་རིགས་ཐམས་ཅད་དང་མཉམ་པ་ཉིད་དུ་གནས་པ་ཐོབ་བ་ཡིན། འདས་པ་དང། མ་བྱོན་པ་དང། ད་ལྟར་བྱུང་བའི་དེ་
[043-26b2] བཞིན་གཤེགས་པ་ཐམས་ཅད་ཀྱི་སྤྱོད་ཡུལ་དང་ཚུལ་གྱི་རྒྱུད་གཅིག་ཏུ་གྱུར་པ་ཡིན། འདས་པ་དང། མ་བྱོན་པ་དང། ད་ལྟར་བྱུང་བའི་སེམས་ཅན་གྱི་གཙོ་བོ་ཐམས་ཅད་ཀྱི་ཡུལ་
[043-26b3] དང་མི་འགལ་བ་ཐོབ་པ་ཡིན་ཏེ། ཀྱེ༑ རྒྱལ་བའི་སྲས་དག། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་ཆགས་པ་མེད་པ་དང། གྲོལ་ཞིང་བཅིངས་
[043-26b4] པ་མེད་པའི་སེམས་ཞེས་བྱ་བ་སྟེ། དགུ་པའོ། །ཡོངས་སུ་བསྔོ་བ་དེ་དག་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དགེ་བའི་རྩ་བ་ཐམས་ཅད་དེ་ལྟར་ཡོངས་སུ་བསྔོ་
[043-26b5] སྟེ༑ དེ་དེ་ལྟར་ཡོངས་སུ་བསྔོ་བས། ཁོར་ཡུག་རྡོ་རྗེའི་རི་ཐམས་ཅད་ཀྱིས་མི་ཆོམས་པའི་སྟོབས་དང་ལྡན་པ་ཡིན། འགྲོ་བ་ཐམས་ཅད་ཀྱི་གཟུགས་ཐམས་ཅད་མ་ལུས་པ་དང་ལྡན་
[043-26b6] ཞིང་ཟིལ་ཀྱིས་མི་ནོན་པ་ཡིན། བདུད་ཀྱི་སྡེ་དང། བདུད་ཀྱི་དཔུང་བདུད་ཀྱི་ལས་ཐམས་ཅད་རབ་ཏུ་འཇོམས་པ་ཡིན། འཇིག་རྟེན་གྱི་ཁམས་ཐམས་ཅད་དུ་བྱང་ཆུབ་སེམས་དཔའི་
[043-26b7] སྤྱོད་པ་མ་ལུས་པ་ཡང་དག་པར་བསྟན་པ་ལ་བརྩོན་པ་ཡིན། འགྲོ་བ་ཐམས་ཅད་ལ་གོ་བར་བྱེད་པའི་སངས་རྒྱས་ཀྱི་ཆོས་ཐམས་ཅད་ཀྱི་ཚིག་དབྱེ་བ་ལ་མཁས་པ་དང་ལྡན་པ་ཡིན་


[043-27a0] [27A] 
[043-27a1] ༄༅། །སངས་རྒྱས་ཀྱི་ཆོས་ཐམས་ཅད་ལ་རྨོངས་པ་མེད་པའི་ཡེ་ཤེས་འབྱམས་ཀླས་པ་དང་ལྡན་པ་ཡིན། གང་དང་གང་དུ་ཤི་འཕོ་བ་དང། སྐྱེ་བ་དང། འགྲོ་བ་
[043-27a2] དང༑ འོང་བ་དང། གནས་པ་དང། འདུག་པ་ཐམས་ཅད་དུ་མི་ཕྱེད་པའི་གཡོག་འཁོར་དང་ལྡན་པ་ཡིན། འདས་པ་དང། མ་བྱོན་པ་དང་ད་ལྟར་བྱུང་བའི་སངས་རྒྱས་ཐམས་
[043-27a3] ཅད་ཀྱི་ཆོས་བསྟན་པ་དང། ཆོས་ཀྱི་འབྱུང་གནས་དྲན་པ་ཡང་དག་པར་འཛིན་པ་རྣམ་པར་དག་པ་རབ་ཏུ་ཐོབ་པ་ཡིན། བྱང་ཆུབ་སེམས་དཔའི་སྤྱོད་པ་ཐམས་ཅད་ཡོངས་སུ་
[043-27a4] གཟུང་བ་ལ་མི་སྐྱོ་བས་ཕྱི་མའི་མཐའི་བསྐལ་པའི་མུར་ཐུག་པར་སྤྱོད་པ་རྒྱུན་མི་འཆད་པ་ཡིན། གནས་ཐམས་ཅད་ཡང་དག་པར་བཅོམ་པ་ཡང་རབ་ཏུ་ཐོབ་པ་ཡིན། བྱང་
[043-27a5] ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང་སྨོན་ལམ་ཡང་དག་པར་བསྐྱེད་པ་ཡང་ཐོབ་པ་ཡིན། ཐམས་ཅད་མཁྱེན་པའི་སངས་རྒྱས་ཀྱི་མཛད་པ་དང། བྱིན་གྱི་རླབས་
[043-27a6] དང༑ བྱང་ཆུབ་སེམས་དཔའི་སྤྱོད་པ་དང། རྣམ་པར་འཕྲུལ་པ་ཐོབ་པར་བྱ་བ་ཡང་རབ་ཏུ་ཐོབ་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་རྒྱལ་
[043-27a7] མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་ཟིལ་གྱིས་མི་ནོན་འགྱུར་བྱས་


[043-27b0] [27B] 
[043-27b1] ༑འདྲ་མེད་དེ་དག་ཕྱོགས་རྣམས་ཐམས་ཅད་དུ། །ལས་རྣམས་ཅི་འདྲར་ཡོངས་སུ་བསགས་བྱས་པ། །དེ་དག་ཀུན་ལ་བརྙས་པར་ཡོང་མི་བྱེད། །བདག་གིས་བྱས་པའམ་གཞན་གྱིས་བྱས་
[043-27b2] པ་ཡི༑ ༑དགེ་བ་གང་ལའང་བརྙས་པར་མི་བྱེད་དེ། །དེ་ལ་ཤིན་ཏུ་མོས་པ་རབ་བསྐྱེད་ཅིང། །དེ་དག་སེམས་ཅན་ཕན་ཕྱིར་ཡོངས་སུ་བསྔོ། །དེ་དག་སེམས་ལ་མཐོ་བ་མེད་བྱས་ཤིང། །
[043-27b3] ཡིད་ལ་དམའ་བའང་འཆང་བ་མེད་བྱས་ཏེ། །རྒྱལ་བ་རྣམས་ཀྱི་སྐུ་ཡི་འཕྲིན་ལས་དང། །གསོལ་བ་བཏབ་ལས་ལས་ཡངས་གང་འབྱུང་དང་།གང་ཡང་རྣམ་པ་མང་པོ་བྱེད་གྱུར་
[043-27b4] ཅིང༑ ༑སེམས་ཅན་ཀུན་ལ་བདེ་དང་ཕན་སེམས་ཀྱིས། །བརྟན་པའི་མོས་དང་བསམ་ལས་བྱུང་བ་དག་སྐྱེས་བུ་དབང་པོར་ཅི་ནས་འགྱུར་བར་བསྔོ། །རྣམ་པ་སྣ་ཚོགས་ཇི་སྙེད་
[043-27b5] གང་ཡོད་ཚུལ། །འགྲོ་བ་འདི་ན་ཐ་དད་མི་འདྲ་བ། །རྒྱ་ཆེ་ཡངས་དང་ཕྲ་མོ་ཟབ་མོའི་རྣམས། །དེ་དག་བདག་གིས་ཡོངས་བསགས་ཤེས་པར་བྱ། །ཇི་སྙེད་འཇིག་རྟེན་ཡངས་པའི་
[043-27b6] འགྲོ་བ་ཡི། །སྣ་ཚོགས་ལུས་རྣམས་ལུས་སུ་གཞོལ་གཟུད་པ། །དེ་དག་ཤེས་བྱས་སྤྱད་པ་སྤྱོད་པའི་ཚེ། །ཡེ་ཤེས་སྒོ་ལས་ཕྱིར་ལྡོག་མ་གྱུར་ཅིག། གང་ཡང་འཇིག་རྟེན་ཞིང་གི་
[043-27b7] སྒོ་མངའ་བ། །ཕྲ་དང་རྒྱ་ཆེ་སྤྱིའུ་ཚུག་སྣྲེལ་ཞི་དག་སྐྲ་ཡི་སྦུབས་སུ་ཀུན་ཀྱང་བསྡུ་བྱས་ཏེ། །ཡེ་ཤེས་སྒོ་ནས་ཐམས་ཅད་ཤེས་གྱུར་ཅིག་གང་ཡང་སེམས་ཀྱི་ཚུལ་མང་


[043-28a0] [28A] 
[043-28a1] ༄༅། །གཅིག་མིན་པ། །དེ་དག་སེམས་སུ་ཡང་དག་བསྡུ་བྱས་ཏེ། །ཡེ་ཤེས་སྒོ་ནས་དེ་དག་ཤེས་བྱས་ནས། །སྤྱོད་ལམ་ལྡོག་པ་མེད་པར་སྤྱད་པར་བྱ། །འགྲོ་
[043-28a2] བ་ཀུན་གྱི་དབང་པོ་བསམ་པ་དག་རྒྱ་ཆེ་དེ་བཞིན་ཤིན་ཏུ་ཕྲ་བ་དང། །ཟབ་མོ་སྣ་ཚོགས་ཇི་སྙེད་བསྡུ་བྱས་ཤིང། །ཐམས་ཅད་རང་བཞིན་ཇི་བཞིན་ཤེས་གྱུར་ཅིག་གང་
[043-28a3] ཡང་ལས་ཀྱི་རྣམ་པ་སྣ་ཚོགས་པ། །རབ་དང་འབྲིང་དང་དེ་བཞིན་ཐ་མའི་རྣམས། །ཐམས་ཅད་ཡེ་ཤེས་སྒོ་ནས་ཤེས་བྱས་ཏེ། །བདེ་གཤེགས་སྟོབས་ལ་རབ་ཏུ་འཇུག་
[043-28a4] གྱུར་ཅིག་བདག་གིས་ལས་གཙང་ཡོངས་སུ་གང་བསགས་པས། །འཇིག་རྟེན་བསྐལ་པ་བསམ་གྱིས་མི་ཁྱབ་པ། །ཇི་སྙེད་དེ་དག་སྐད་ཅིག་སེམས་བཏུད་ཅིང། །ཕྱོགས་
[043-28a5] རྣམས་ཀུན་ཏུ་དེ་དག་ཤེས་གྱུར་ཅིག་དུས་རྣམས་སྣྲེལ་ཞིར་དུས་གསུམ་གཟུད་བྱས་ཤིང། །བསྐལ་པ་མི་མཉམ་ཐ་དད་མཚན་ཤེས་ནས། །དེ་དག་མཉམ་ཉིད་དེ་དང་
[043-28a6] འགལ་མེད་དུ། །སྤྱོད་ཅིང་ཀུན་ཏུ་རྨོངས་པར་མེད་གྱུར་ཅིག་འགྲོ་བའི་སྤྱོད་པ་ཇི་སྙེད་གང་ཡང་རུང། །འཇིག་རྟེན་དག་ན་བརྐྱང་བསྐུམ་མི་གཡོ་བ། །རྣམ་པ་ཐ་དད་
[043-28a7] ཐམས་ཅད་ཤེས་གྱུར་ཀྱང། །མཚན་མེད་དངོས་ཀྱི་རློམ་སེམས་མེད་གྱུར་ཅིག་ཕྱོགས་རྣམས་ཀུན་ན་སྐྱེས་དབང་ཇི་སྙེད་པ། །སུ་བཞུགས་དེ་དག་རྣམ་པར་འཕྲུལ་མཛད་


[043-28b0] [28B] 
[043-28b1] ༑ཚུལ་གྱིས་དཀོན་ཞིང་ཤིན་ཏུ་ཡངས་པ་རྣམས། །དེ་དག་ཐམས་ཅད་ཚུལ་བཞིན་ཤེས་གྱུར་ཅིག་དགའ་ལྡན་གནས་ན་རང་བྱུང་གང་བཞུགས་པ། །མི་ཡི་སེངྒེ་འདྲ་མེད་
[043-28b2] ཆེན་པོ་དང། །ཕྲ་དང་ཡངས་དང་རྣམ་པར་རྒྱ་ཆེ་དག་རང་བཞིན་བཞིན་དུ་ཐམས་ཅད་མཐོང་གྱུར་ཅིག་ཡུམ་གྱི་ཕྱལ་ན་དཔེ་ཟླ་མེད་པ་རྣམས། །རྣམ་པར་འཕྲུལ་པ་ཇི་སྙེད་
[043-28b3] མཛད་པ་དང། །འཚང་རྒྱ་མྱ་ངན་འདའ་དང་འཁོར་ལོའི་མཆོག་།འགྲོ་བ་ཀུན་ཏུ་ལྡོག་པ་མེད་པ་དང། །མི་ཡི་སེངྒེ་བལྟམས་པར་གྱུར་པའི་ཚེ། །ལྷ་ཡི་མཆོག་དང་ཚངས་པའི་
[043-28b4] མཆོག་རྣམས་དང། །ཡེ་ཤེས་མཆོག་དང་ཤེས་ལ་གནས་རྣམས་ཀྱིས་།ལག་པའི་དམ་པས་རིམ་གྲོར་བླངས་པ་དང། །དེ་བཞིན་ཆོས་དབྱིངས་མ་ལུས་ཇི་སྙེད་པའི། །ཕྱོགས་
[043-28b5] ན་གང་ཡོད་ཐམས་ཅད་བསྡུ་བྱས་ཤིང། །སངས་རྒྱས་རྣམ་འཕྲུལ་གཞི་མཐའ་དབུས་མེད་པ། །དེ་དག་ཐམས་ཅད་མཐོང་ཞིང་ཤེས་གྱུར་ཅིག། སྐྱེས་བུ་ཁྱུ་མཆོག་འཇིག་
[043-28b6] རྟེན་བྱུང་གྱུར་ཅིང། །གཤེགས་ཐབས་བདུན་པོར་གཤེགས་པར་གྱུར་པ་དང། །དཔེ་ཟླ་མེད་པས་རྣམ་པར་གཟིགས་པ་དག་ཐམས་ཅད་ཆགས་མེད་སྒོ་ནས་ཤེས་གྱུར་
[043-28b7] ཅིག༑ གང་ཡང་སྐྱེས་དབང་བཞད་མོ་བཞད་པ་དང། །སྐྱེ་དགུའི་འདི་དག་འདོད་བྱིན་གཟིགས་གྱུར་ཅིང། །སེམས་ཅན་འདི་དག་རབ་རིབ་བསྒྲིབས་ལྡོངས་པ། །སྲིད་པའི་སྡུག་


[043-29a0] [29A] 
[043-29a1] ༄༅། །བསྔལ་ཀུན་ལས་དགྲོལ་བྱ་ཞེས། །སེངྒེའི་ང་རོ་རྣམ་པར་སྒྲོག་མཛད་པ། །བདག་ཅག་འཇིག་རྟེན་འཕགས་པའི་གཙོ་ཡིན་གྱི། །ཡེ་ཤེས་སྒྲོན་མ་ཤིན་ཏུ་
[043-29a2] འདིར་བསྟན་ཅིང། །འགྲོ་བ་ཀུན་གྱི་སྐྱེ་བ་དགག་པར་བྱ། །གང་ཡང་འོད་ཟེར་བརྒྱ་ཕྲག་མཐའ་ཡས་པ། །མི་ཡི་སེངྒེ་སྐྱེ་ཚེ་རབ་འཕྲོ་བས། །ངན་སོང་ཐམས་ཅད་ཞི་བར་གྱུར་པ་དང།།
[043-29a3] འགྲོ་བ་ཀུན་གྱི་སྡུག་བསྔལ་ཞིར་གྱུར་དང། །གང་ཡང་བཙུན་མོའི་འཁོར་གྱི་ཁྲོད་བཞུགས་ཤིང། །མི་ཡི་སེངྒེ་རྣམ་པར་འཕྲུལ་མཛད་དང། །འགྲོ་བ་ཀུན་ལ་ཕན་དང་བདེ་ཐུགས་
[043-29a4] ཀྱིས༑ ༑འཇིག་རྟེན་སྒྲོན་མ་མངོན་པར་བྱུང་བ་དང། །འགྲོ་རྒྱུད་འདི་ལས་ཤིན་ཏུ་བྱུང་གྱུར་ཅིང། །བྱང་ཆུབ་ཤིང་དྲུང་སྐྱེས་དབང་བཞུགས་གྱུར་ནས། །ས་རྣམས་བསྐྱོད་བྱས་
[043-29a5] དཔེ་ཟླ་མེད་པ་ཡི། །འོད་སྣང་ཕྱོགས་བཅུ་ཀུན་ཏུ་བཀྱེ་གྱུར་ཅིང་།བདུད་ཀྱི་ཁྱིམ་རྣམས་རབ་ཏུ་ལྡེག་མཛད་དེ། །ཕྱོགས་བཅུའི་འཇིག་རྟེན་ཐམས་ཅད་སྐུལ་མཛད་དང། །སྔོན་སྤྱོད་
[043-29a6] གང་རྣམས་ཡོངས་སུ་སྨིན་མཛད་ཅིང། །གང་དོན་སྐྱེས་དབང་རྣམ་པར་འཚང་རྒྱ་བ། །མ་ལུས་སྐྲ་ཡི་སྦུགས་སུ་བསྡུ་བྱས་ཤིང་།ཕྱོགས་རྣམས་ཞིང་རྒྱུད་དེ་བཞིན་བསྡུ་བྱས་ཏེ། །
[043-29a7] སེམས་ཅན་མཐའ་ཡས་རྒྱུད་ཀྱང་ཡོངས་བསྡུས་ཤིང། །རྒྱལ་བ་རྣམས་ཀྱི་རྣམ་འཕྲུལ་གྲུབ་གྱུར་ཅིག་ཚུལ་རྣམས་འདི་དག་མ་ལུས་ཤེས་བྱ་སྟེ། །འཇིག་རྟེན་མཁྱེན་པའི་


[043-29b0] [29B] 
[043-29b1] །ཡེ་ཤེས་མཁྱེན་པའི་ཡོན་ཏན་མ་བརྗོད་པ། །ཐམས་ཅད་སྤྱོད་ལ་གནས་ཏེ་ཤེས་གྱུར་ཅིག་ཇི་སྙེད་བདུད་ཀྱི་དཀྲུགས་མ་མང་པོ་དང། དེ་དག་དཔུང་གིས་སྟོང་
[043-29b2] གསུམ་ཁྱབ་གྱུར་ཅིག་བདུད་རྣམས་ཕྱིན་ཅི་ལོག་གཏོང་མང་པོ་དག་ཐམས་ཅད་ཆགས་མེད་སྒོ་ནས་ཐུལ་གྱུར་ཅིག་ཞིང་ན་མི་ཡི་སེངྒེ་གང་བཞུགས་དང། །བརྒྱ་བྱིན་གནས་ན་
[043-29b3] སྐྱེས་དབང་གང་བཞུགས་དང། །ཚངས་པའི་གནས་ན་རང་བྱུང་གང་བཞུགས་པ། །ཆགས་མེད་ཐམས་ཅད་མ་ལུས་མཐོང་གྱུར་ཅིག་གང་རྣམས་ཆོས་ཀྱི་འཁོར་ལོ་བསྐོར་བ་དང། །མི་
[043-29b4] ཡི་གཙོ་བོའི་སྐུ་ཆུལ་[*TSUL?] མཐའ་ཡས་པ། །དུས་ཀྱི་དུས་གསུམ་བསྐལ་པ་ཇི་སྙེད་པར། །གང་རྣམས་རྒྱལ་བས་མཐའ་མ་མ་བརྙེས་དང། །དཔེ་ཟླ་མེད་པའི་གདན་དུ་གྱུར་པ་རྣམས། །མཐའ་
[043-29b5] ཡས་ཕྱོགས་རྣམས་གང་གིས་ཁྱབ་གྱུར་པ། །མཚན་ཉིད་ཐ་དད་རྒྱན་གྱིས་དག་པ་རྣམས། །ཀུན་དུ་རྒྱལ་བ་བསམ་ཡས་བཞུགས་པ་དག་། དེ་དག་རྒྱལ་སྲས་མང་པོས་ཡོངས་བསྐོར་
[043-29b6] ཅིང༑ ༑ཆོས་དབྱིངས་མ་ལུས་ཀུན་ཏུ་ཁྱབ་མཛད་ནས། །གང་གིས་སངས་རྒྱས་མ་ལུས་བྱུང་གྱུར་པའི། །བྱང་ཆུབ་སྤྱོད་པ་ཀུན་ཏུ་སྟོན་མཛད་ཅིང། །ཡེ་ཤེས་མཁྱེན་པ་རྣམས་ཀྱི་ཚུལ་
[043-29b7] གཅིག་གིས། །སངས་རྒྱས་མ་ལུས་ཐམས་ཅད་སྡུད་མཛད་ཅིང། །རྒྱལ་བའི་རྒྱན་ཚུལ་རྣམ་པ་སྣ་ཚོགས་ཀྱིས། །གང་གིས་ཆོས་ཀྱི་ཆོས་ཉིད་ཡོངས་ཁྱབ་པ། །དཔེ་ཟླ་མེད་པའི་རྣམ་


[043-30a0] [30A] 
[043-30a1] ༄༅། །འཕྲུལ་ཇི་སྙེད་དང། །རྒྱལ་བ་རྣམས་ཀྱི་སྐུ་ཚུལ་ཇི་སྙེད་དང། །གང་ཡང་སྐུ་ཚེ་བཟུང་སྟེ་སྐྱེས་གྱུར་དང། །གང་ཡང་བཙུན་མོའི་འཁོར་གྱིས་བསྐོར་བ་དང། །
[043-30a2] གང་ཡང་མངོན་པར་འབྱུང་བ་བསྟན་པ་དང། །མཁས་པས་དབང་པོ་ཤིན་ཏུ་ཕྲ་མཁྱེན་དང། །མྱ་ངན་འདས་ནས་རིང་བསྲེལ་ཀུན་བསྡུས་ཏེ། །བགོས་ཤིང་རྒྱལ་བའི་མཆོད་རྟེན་བྱས་
[043-30a3] པའི་བར། །འཇིག་རྟེན་དག་ན་ཚད་མེད་མ་ལུས་པའི། །སྤྱོད་པ་མཐའ་ཡས་དེ་དག་རབ་སྤྱོད་ཅིང། །རྒྱལ་བའི་སྤྱོད་པ་ཡོངས་སུ་གང་བརྗོད་པ། །དེ་དག་ཀུན་ལ་སྤྱོད་ཡངས་འཇུག་
[043-30a4] གྱུར་ཅིག་དེ་ལྟར་ཚུལ་རྣམས་ཀུན་ལ་ཡོངས་བསྔོ་སྟེ། །དགེ་བ་དེ་དག་ཡོངས་སུ་བསྔོ་བས་ན། །བྱང་ཆུབ་སྤྱོད་པ་དེ་དག་རབ་ཏུ་ཤེས། །སྤྱོད་པས་སྐྱོ་བར་ནམ་ཡང་མི་འགྱུར་རོ། །
[043-30a5] དེ་དག་རྣམ་པར་འཕྲུལ་བ་ཇི་སྙེད་པ། །རྒྱལ་བ་རྣམས་ཀྱིས་བརྗོད་པ་གང་ཡང་རུང། །འགྲོ་བ་འདི་ན་འཇིག་རྟེན་མཁྱེན་པ་ཡི། །གང་ཡོད་ཐམས་ཅད་མ་ལུས་རྟོགས་པར་ཤེས། །དེ་
[043-30a6] ལྟར་སྐྱེས་དབང་ཐམས་ཅད་མ་ལུས་པར། །རབ་བྱུང་ཡུལ་རྣམས་རྗེས་སུ་ཐོབ་གྱུར་ཏེ། །དེ་དག་སྐད་ཅིག་གཅིག་གིས་རྟོགས་གྱུར་ཀྱང་།བྱང་ཆུབ་སྤྱོད་ལས་རྣམ་པར་ཕྱིར་མི་
[043-30a7] ལྡོག༑ གང་ཡང་རྒྱལ་བའི་སྤྱོད་ཡུལ་ཕྲ་མོ་རྣམས། །ཞིང་དང་ཆོས་ཀྱི་རྒྱུད་རྣམས་ཐམས་ཅད་ཀུན། །དེ་དག་སྤྱོད་པ་མཆོག་གི་ཤེས་གྱུར་ཏེ། །ཡོངས་སུ་བསྔོ་བའི་ཕ་རོལ་ཕྱིན་པ་


[043-30b0] [30B] 
[043-30b1] ༑བསྐལ་པ་ཤིན་ཏུ་ཕྲ་ལ་འཇུག་པ་གང། །སྐད་ཅིག་གཅིག་ལ་གྲངས་དང་གྲངས་མེད་ཚུལ། །དེ་དག་བྱང་ཆུབ་ཤེས་པས་རྟོགས་གྱུར་ཀྱང། །སྤྱོད་པའི་དམ་པ་དེ་ལས་ཕྱིར་མི་ལྡོག་
[043-30b2] གང་ཡང་འགྲོ་བ་རྣམས་ཀྱི་ཞིང་ཆེན་དང། །ཀུན་ནས་ཉོན་མོངས་དེ་བཞིན་རྣམ་དག་རྣམས། །ཀུན་ཀྱང་ཡེ་ཤེས་སྤྱོད་པས་ཤེས་བྱས་ཤིང། །དེ་ལ་ཡིད་གཞུངས་སེམས་ཅན་དམ་པ་
[043-30b3] འཁོད། །དུས་ཀྱི་ཚུལ་རྣམས་རྗེས་སུ་སེམས་བྱེད་ཅིང། །སྐད་ཅིག་སེམས་ཀྱིས་བསམ་ཡས་བསྐལ་པ་དང། །དེ་བཞིན་དུས་གསུམ་མ་ལུས་ཐམས་ཅད་ཀྱང། །སྤྱོད་པའི་མཆོག་ལ་
[043-30b4] གནས་ཤིང་རབ་ཏུ་ཤེས། །སེམས་ལ་ཡང་དག་གཞོལ་ཞིང་འཇུག་པ་དང། །ཆོས་ལ་ཡང་དག་འཇུག་པའི་ཚུལ་རྣམས་དང། །ཞིང་ལ་ཡང་དག་འཇུག་པ་མཁས་འདི་ལ། །ཀུན་
[043-30b5] ཀྱང་སྤྱོད་པ་དམ་པས་རབ་ཏུ་ཤེས། །ཡེ་ཤེས་མངོན་པར་བསྒྲུབ་པ་གང་ཡོད་དང། །སེམས་ཅན་བསྒྲུབ་དང་དེ་བཞིན་ཆོས་བསྒྲུབ་དང་།རྣམ་པར་འཕྲུལ་ཐོབ་བྱང་ཆུབ་བསྒྲུབ་པ་
[043-30b6] རྣམས། །མཐའ་དབུས་གཞི་མེད་ཐམས་ཅད་མ་ལུས་པ། །འཇུག་པ་ཤིན་ཏུ་ཕྲ་བ་མཐའ་དག་བསྡུ་བྱས་ཤིང། །རྣམ་པར་ཕྱེ་བ་ཇི་སྙེད་ཡོད་པ་རྣམས། །བསྐལ་པ་མི་མཐུན་ཐ་དད་མཚན་
[043-30b7] ལྡན་པ། །དེ་དག་ཐམས་ཅད་སྤྱོད་པ་ཡངས་པས་ཤེས། །ཕྱོགས་ཀྱི་རྒྱུད་ན་ཞིང་རྣམས་གཅིག་མིན་པ། །འགྲོ་བ་རྣམས་ན་སྣ་ཚོགས་གང་ཡོད་དང། །སེམས་ཅན་འགྲོ་རྒྱུད་སྣ་ཚོགས་


[043-31a0] [31A] 
[043-31a1] ༄༅། །ཐ་དད་པ། སྤྱོད་པའི་སྟོབས་ལ་གནས་ཤིང་ཤེས་པར་བྱེད། །གང་གིས་ཡོངས་སུ་བསྔོ་བ་འདི་ཤེས་པ། །དེ་ནི་ཇི་སྙེད་འདས་པའི་སངས་རྒྱས་དང། །གང་
[043-31a2] རྣམས་མ་བྱོན་གང་དག་བཞུགས་པ་རྣམས། །དེ་དག་སྤྱོད་དང་མཉམ་པ་ཉིད་འཐོབ་བོ། །རྒྱལ་བ་ཀུན་གྱིས་བསོད་ནམས་འཐོབ་པར་འགྱུར་།རྒྱལ་བ་ཀུན་གྱི་ཡེ་ཤེས་འཐོབ་པར་
[043-31a3] འགྱུར། །རྒྱལ་བ་ཀུན་གྱི་སྤྱོད་པའི་རྗེས་བསླབས་ཤིང། །ཡོངས་སུ་བསྔོ་བ་འདི་དག་འཐོབ་པར་འགྱུར། །འགྲོ་བ་ཀུན་གྱིས་ཐུབ་པར་དཀར་གྱུར་ཅིང། །འཇུག་པ་ཀུན་ཏུ་བསླབ་བྱ་བསླབས་
[043-31a4] པ་དག་རྒྱལ་བ་ཀུན་གྱི་རྗེས་སུ་སེམས་དཔའ་རྣམས། །ཐམས་ཅད་འཇིག་རྟེན་སྒྲོན་མ་མཐོང་བར་འགྱུར། །དེ་ཡི་སྤྱོད་ལ་ཚད་གདབ་མི་ནུས་ཏེ། །ཡོན་ཏན་རྣམས་ལའང་ཚད་ཀྱིས་
[043-31a5] གཞལ་མི་ནུས། །དཔེ་མེད་དེ་དག་སྤྱོད་ལ་གནས་བཅས་ཤིང། །རྒྱལ་བ་ཀུན་གྱི་རྣམ་འཕྲུལ་རབ་ཏུ་ཤེས། །ཆགས་པ་མེད་པ་དང་གྲོལ་ཞིང་བཅིངས་པ་མེད་པའི་སེམས་ཞེས་བྱ་བ་
[043-31a6] སྟེ༑ ཡོངས་སུ་བསྔོ་བ་དགུ་པའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་ཆོས་ཀྱི་དབྱིངས་ཚད་མེད་པ་ཞེས་བྱ་བ་བཅུ་
[043-31a7] པ་གང་ཞེ་ན། ཀྱེ༑ རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་སྨྲ་བ་ཆེན་པོར་གྱུར་པས་དྲི་མ་མེད་པའི་གོ་འཕང་ཐོབ་པ། ཆོས་ཀྱི་མཛོད་ཀྱི་


[043-31b0] [31B] 
[043-31b1] བྱམས་པ་ཆེན་པོ་ཐོབ་ཅིང། བྱང་ཆུབ་ཀྱི་སེམས་ལ་སེམས་ཅན་རབ་ཏུ་དགོད་པར་བརྩོན་པ། སེམས་ཅན་གྱི་དོན་ལ་ཞུགས་པས་
[043-31b2] བྱང་ཆུབ་ཀྱི་སེམས་རྒྱུན་མི་འཆད་པར་དགེ་བའི་རྩ་བ་ཉེ་བར་གསོག་པ། སེམས་ཅན་ཐམས་ཅད་ཀྱི་ཁ་ལོ་སྒྱུར་བས་འགྲོ་བ་ཐམས་ཅད་ལ་ཐམས་ཅད་མཁྱེན་པའི་ལམ་ཡང་དག་
[043-31b3] པར་སྟོན་པ། འགྲོ་བ་ཐམས་ཅད་ལ་ཆོས་ཀྱི་ཉི་མ་དམ་པར་གྱུར་པས། དགེ་བའི་རྩ་བ་ཚད་མེད་པས་འཇིག་རྟེན་ཐམས་ཅད་སྣང་བར་བྱེད་པ། འགྲོ་བ་ཐམས་ཅད་ལ་སེམས་རབ་ཏུ་མཉམ་
[043-31b4] པས༑ སེམས་ཅན་ཐམས་ཅད་ཀྱི་དགེ་བའི་རྩ་བ་མངོན་པར་འདུ་བྱེད་པ་རྒྱུན་མི་གཅོད་པ་ཡེ་ཤེས་ལ་དབང་སྒྱུར་ཞིང། སེམས་རྣམ་པར་དག་པས་དགེ་བའི་རྩ་བའི་ལས་ཐམས་ཅད་
[043-31b5] ཉམས་པ་མེད་པར་སྒྲུབ་པ། ཡེ་ཤེས་ཆེན་པོས་འགྲོ་བ་ཐམས་ཅད་ཀྱི་དེད་དཔོན་དུ་གྱུར་པས། སེམས་ཅན་ཐམས་ཅད་ལ་བདེ་བའི་ལམ་ཡང་དག་པར་སྟོན་པ། དགེ་བའི་རྩ་བའི་
[043-31b6] ཆོས་བསྐྱེད་པ་ཐམས་ཅད་ལ་སེམས་ཐམས་ཅད་ཀྱིས་སྔོན་འདྲེན་པ་སེམས་ཅན་ཐམས་ཅད་ཀྱི་དགེ་བའི་རྩ་བ་དབྱེར་མི་ཕྱེད་པར་གྱུར་པས། འགྲོ་བ་ཐམས་ཅད་ཀྱི་དགེ་བའི་
[043-31b7] རྩ་བ་སྤེལ་བ་ལ་ཞུགས་པ། དམ་པའི་ཆོས་སྦྱིན་པ་སྔོན་དུ་གཏོང་བས་ཆོས་དཀར་པོ་ཐམས་ཅད་ལ་ཡང་དག་པར་བརྩོན་པ། ཐམས་ཅད་མཁྱེན་པ་ཉིད་དུ་སེམས་བསྐྱེད་པས་ཡོངས་


[043-32a0] [32A] 
[043-32a1] ༄༅། །སུ་བཟུང་བའི་ལྷག་པའི་བསམ་པས་སྟོབས་དང་ཤུགས་ཀྱི་ཕ་རོལ་ཏུ་ཕྱིན་པ་ཐོབ་པ། ལྷག་པའི་བསམ་པ་ཤིན་ཏུ་བརྟན་པ་ལས་བྱུང་བའི་བྱང་ཆུབ་ཀྱི་
[043-32a2] སེམས་བསྐྱེད་པ་ཡང་དག་པར་བསྒྲུབས་པས་ཉེ་བར་སྟོན་པའི་སྤྱོད་པ་མཐུ་ཆེན་པོའི་སེམས་དང་ལྡན་པས། བྱང་ཆུབ་ཏུ་སེམས་བསྐྱེད་པ་ལ་མོས་ཤིང་དགེ་བའི་བཤེས་གཉེན་
[043-32a3] ལ་བསྟེན་པའི་སྤྱོད་པ་དང་ལྡན་པ། སྒྱུ་མེད་པར་བྱང་ཆུབ་ཏུ་སེམས་བསྐྱེད་པའི་ལྷག་པའི་བསམ་པ་ཡང་དག་པར་བསྒྲུབས་པས་ཐམས་ཅད་མཁྱེན་པའི་སྒོའི་དམིགས་པ་
[043-32a4] མཐའ་དང་དབུས་མེད་པ་ལ་སེམས་པ། དགེ་བའི་རྩ་བ་ལ་དམིགས་ཤིང་ཡོངས་སུ་བསྔོ་བ་རྒྱ་ཆེན་པོས་བསྒྲིབས་པ་མེད་པའི་ཡུལ་ཐམས་ཅད་ཡང་དག་པར་བསྡུ་བ་ལ་
[043-32a5] ཞུགས་ཤིང་རབ་ཏུ་བསྒྲུབ་པ་དེ། ཆུང་ངུ་ན་སངས་རྒྱས་ཀྱི་གསུང་ལས་ཚིག་དང་ཡི་གེ་གཅིག་ཐོས་སམ། སྟོན་ཏམ། ཡང་དག་པར་འཛིན་ཀྱང་རུང་སྟེ། སངས་རྒྱས་
[043-32a6] ཐམས་ཅད་མངོན་དུ་གྱུར་པའི་འཇིག་རྟེན་གྱི་ཁམས་འབྱམས་ཀླས་པ་དེ་དག་ན། སངས་རྒྱས་བཅོམ་ལྡན་འདས་གང་བཞུགས་ཤིང་འཚོ་སྐྱོང་བ་དེ་དག་དྲན་པས་དམིགས་
[043-32a7] ཏེ༑ འདས་པའི་སངས་རྒྱས་རྣམས་ཀྱང་ཡིད་ལ་བྱེད། མ་བྱོན་པའི་སངས་རྒྱས་རྣམས་ཀྱང་ཡིད་ལ་བྱེད། ད་ལྟར་བྱུང་བའི་སངས་རྒྱས་རྣམས་ཀྱང་ཡིད་ལ་བྱེད། འདས་པ་དང། མ་


[043-32b0] [32B] 
[043-32b1] ད་ལྟར་བྱུང་བའི་སངས་རྒྱས་ཐམས་ཅད་ཀྱང་ཡིད་ལ་བྱེད་ཅིང། བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་
[043-32b2] འདིས་སངས་རྒྱས་དེ་དག་ཐམས་ཅད་ཀྱིས་ཡང་དག་པར་དགོངས་ཏེ་འཇིག་རྟེན་གྱི་ཁམས་གཅིག་ཏུ་བྱང་ཆུབ་ཀྱི་སྤྱད་པ་སྤྱོད་པར་གྱུར་ཅིག་འཇིག་རྟེན་གྱི་ཁམས་གཅིག་ཏུ་ཇི་ལྟ་བ་དེ་བཞིན་
[043-32b3] དུ་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་མ་ལུས་པ་ཐམས་ཅད་དུ་ཡང་བྱང་ཆུབ་སེམས་དཔའི་སྤྱད་པ་སྤྱོད་པར་གྱུར་ཅིག་ཕྱི་མའི་མཐའི་མུར་
[043-32b4] ཐུག་པའི་བསྐལ་བར་སེམས་ཅན་གཅིག་གི་དོན་དུ་བྱང་ཆུབ་སེམས་དཔའི་སྤྱད་པ་ཡང་དག་པར་སྤྱོད་པར་གྱུར་ཅིག་སེམས་ཅན་གཅིག་གི་དོན་དུ་ཇི་ལྟ་བ་དེ་བཞིན་དུ་སེམས་ཅན་གྱི་ཁམས་
[043-32b5] མཐའ་དག་མ་ལུས་པ་ལྷག་མ་མ་ལུས་པ་ཐམས་ཅད་ཀྱི་དོན་དུ་སེམས་ཅན་གཅིག་གི་ཕྱིར་ཡང་ཕྱི་མའི་མཐའི་མུར་ཐུགས་པར་གོ་ཆ་བགོས་ཏེ། སེམས་ཅན་གཅིག་གི་ཇི་ལྟ་བ་དེ་བཞིན་
[043-32b6] དུ་སེམས་ཅན་ཐམས་ཅད་ཀྱི་ཕྱིར་ཡང་གོ་ཆ་བགོས་ཏེ། བྱང་ཆུབ་སེམས་དཔའི་སྤྱད་པ་ཡང་དག་པར་སྤྱོད་པར་གྱུར་ཅིག་དགེ་བའི་རྩ་བ་འདིས་ནམ་ཡང་སངས་རྒྱས་དང་འབྲལ་བའི་
[043-32b7] འདུ་ཤེས་དང། དགེ་བའི་བཤེས་གཉེན་དང་འབྲལ་བའི་འདུ་ཤེས་སྐྱེ་བར་མ་གྱུར་ཅིག་འདི་ལྟར་ཡང་སངས་རྒྱས་ཐམས་ཅད་མངོན་དུ་གྱུར་ཏེ། སངས་རྒྱས་སྐྱེ་བ་གཅིག་དང་ཡང་


[043-33a0] [33A] 
[043-33a1] ༄༅། །མི་འབྲལ་ཞིང། སངས་རྒྱས་ཐམས་ཅད་ཀྱིས་བྱང་ཆུབ་སེམས་དཔའི་ཚངས་པར་སྤྱོད་པ་ཡང་དག་པར་བསྟན་པ་དང། བརྗོད་པ་དང། བསྔགས་པ་དེ་ལ་སྤྱོད་
[043-33a2] པར་གྱུར་ཅིག། དེ་དག་ཡོངས་སུ་རྫོགས་པར་བྱེད་པར་གྱུར་ཅིག་།ཚངས་པའི་སྤྱད་པ་མ་གོད་པར་སྤྱོད་པར་གྱུར་ཅིག་ཚངས་པའི་སྤྱོད་པ་མ་ཉམས་པར་ཡོངས་སུ་རྫོགས་པར་
[043-33a3] བྱེད་པར་གྱུར་ཅིག་ཚངས་པའི་སྤྱོད་པ་མ་འདྲེས་པར་ཡོངས་སུ་སྤྱོད་པར་གྱུར་ཅིག་ཚངས་པའི་སྤྱོད་པ་རྙོག་པ་མེད་པ་གནས་པར་གྱུར་ཅིག་ལྟུང་བ་མེད་པའི་ཚངས་པའི་སྤྱོད་པ་
[043-33a4] ལ་རབ་ཏུ་གནས་པར་གྱུར་ཅིག་ཟིལ་གྱིས་མི་ནོན་པའི་ཚངས་པའི་སྤྱོད་པ་ལ་ཡོངས་སུ་སྤྱོད་པར་གྱུར་ཅིག་སངས་རྒྱས་ཀྱིས་བསྔགས་པའི་ཚངས་པའི་སྤྱོད་པ་ལ་ནན་ཏན་དུ་སྤྱོད་
[043-33a5] པར་གྱུར་ཅིག་མི་གནས་པའི་ཚངས་པའི་སྤྱོད་པ་ལ་རབ་ཏུ་བསྒྲུབ་པར་གྱུར་ཅིག་མི་དམིགས་ཤིང་བྱང་ཆུབ་ཀྱི་སེམས་ལ་གནས་པའི་ཚངས་པའི་སྤྱོད་པ་རྣམ་པར་སྤྱོད་པར་
[043-33a6] གྱུར་ཅིག་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱི་སྤྱོད་པའི་རྗེས་སུ་སྤྱོད་པའི་ཚངས་པའི་སྤྱོད་པ་ཁོང་དུ་ཆུད་པར་གྱུར་ཅིག་ཇི་ལྟར་བདག་
[043-33a7] ཚངས་པའི་སྤྱོད་པ་དེ་ལ་ནན་ཏན་དུ་བྱེད་པ་དེ་བཞིན་དུ་ཚངས་པའི་སྤྱོད་པ་ཆགས་པ་མེད་པ་དང། ཚངས་པར་སྤྱོད་པ་གནས་པ་མེད་པ་དང། ཚངས་པར་སྤྱོད་པ་


[043-33b0] [33B] 
[043-33b1] ཚངས་པར་སྤྱོད་པ་ཉམས་པ་མེད་པ་དང། ཚངས་པར་སྤྱོད་པ་བསྒྲིབས་པ་མེད་པ་དང། ཚངས་པར་སྤྱོད་པ་བརྟན་པ་དང། ཚངས་པར་སྤྱོད་པ་གཞན་གྱི་དྲིང་མི་
[043-33b2] འཇོག་པ་དང། ཚངས་པར་སྤྱོད་པ་མི་བསྒུལ་བ་དང། ཚངས་པར་སྤྱོད་པ་མི་གཡོ་བ་དང། ཚངས་པར་སྤྱོད་པ་མི་འཁྲུགས་པ་དེ་ལ་སེམས་ཅན་ཐམས་ཅད་ཀྱང་རབ་ཏུ་འགོད་དོ། །སེམས་
[043-33b3] ཅན་ཐམས་ཅད་རབ་ཏུ་སྦྱོར་རོ། །སེམས་ཅན་ཐམས་ཅད་ཤིན་ཏུ་བསྒྲུབ་བོ། །སེམས་ཅན་ཐམས་ཅད་རྣམ་པར་སྦྱོང་ངོ། །སེམས་ཅན་ཐམས་ཅད་དྲི་མ་མེད་པར་བྱའོ། །སེམས་ཅན་
[043-33b4] ཐམས་ཅད་རྣམ་པར་སྣང་བར་བྱའོ། །སེམས་ཅན་ཐམས་ཅད་རྡུལ་མེད་པར་བྱའོ། །སེམས་ཅན་ཐམས་ཅད་རབ་རིབ་མེད་པར་བྱའོ། །སེམས་ཅན་ཐམས་ཅད་ཡོངས་སུ་གདུང་བ་མེད་
[043-33b5] པར་བྱའོ། །སེམས་ཅན་ཐམས་ཅད་འབྱུང་བ་ལ་གནས་པར་བྱའོ། །སེམས་ཅན་ཐམས་ཅད་འགྱོད་པ་ཐམས་ཅད་དང་བྲལ་ཞིང་གནོད་སེམས་དང་རྣམ་པར་བྲལ་བའི་ཕ་རོལ་ཏུ་ཕྱིན་པ་ཐོབ་
[043-33b6] པར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའི་ཚངས་པར་སྤྱོད་པ་རྣམ་པར་མ་དག་པས་གཞན་གྱི་ཚངས་པར་སྤྱོད་པ་རྣམ་པར་དག་པར་བྱ་བ་མི་ནུས་སོ། །བྱང་ཆུབ་སེམས་དཔའ་
[043-33b7] ཚངས་པར་སྤྱོད་པ་ལས་ཕྱིར་ལོག་པས། ཕ་རོལ་བྱང་ཆུབ་སེམས་དཔའི་ཚངས་པར་སྤྱོད་པ་ལ་བསྒྲུབ་པར་མི་ནུས་སོ། །བྱང་ཆུབ་སེམས་དཔའ་ཚངས་པར་སྤྱོད་པ་རྒྱུན་ཆད་པས་


[043-34a0] [34A] 
[043-34a1] ༄༅། །གཞན་བྱང་ཆུབ་སེམས་དཔའི་ཚངས་པར་སྤྱོད་པ་ལ་རྣམ་པར་དག་པར་བྱ་བར་མི་ནུས་སོ། །བྱང་ཆུབ་སེམས་དཔའ་ཚངས་པར་སྤྱོད་པ་དང་བྲལ་བས་
[043-34a2] གཞན་བྱང་ཆུབ་སེམས་དཔའི་ཚངས་པར་སྤྱོད་པ་ལ་ནན་ཏན་དུ་བྱེད་དུ་གཞུག་པར་མི་ནུས་སོ། །བྱང་ཆུབ་སེམས་དཔའ་ཚངས་པར་སྤྱོད་པ་ལས་ཉམས་པས། གཞན་བྱང་
[043-34a3] ཆུབ་སེམས་དཔའི་ཚངས་པར་སྤྱོད་པ་ལ་སྦྱར་བར་མི་ནུས་སོ་།བྱང་ཆུབ་སེམས་དཔའ་ཚངས་པར་སྤྱོད་པ་ལ་མོས་པ་མེད་པས་གཞན་བྱང་ཆུབ་སེམས་དཔའི་ཚངས་པར་སྤྱོད་
[043-34a4] པ་ལ་མོས་པར་བྱ་བར་མི་ནུས་སོ། །བྱང་ཆུབ་སེམས་དཔའ་ཚངས་པར་སྤྱོད་པ་ལ་རྣམ་པར་མི་གནས་པས། གཞན་བྱང་ཆུབ་སེམས་དཔའི་ཚངས་པར་སྤྱོད་པ་ལ་གནས་པར་
[043-34a5] གཞག་པར་མི་ནུས་སོ། །བྱང་ཆུབ་སེམས་དཔའ་ཚངས་པར་སྤྱོད་པ་ལ་མ་ཞུགས་པས། གཞན་བྱང་ཆུབ་སེམས་དཔའི་ཚངས་པར་སྤྱོད་པ་ལ་གཞུག་པར་མི་ནུས་སོ། །བྱང་
[043-34a6] ཆུབ་སེམས་དཔའ་ཚངས་པར་སྤྱོད་པ་ལས་གཡོས་པས། གཞན་བྱང་ཆུབ་སེམས་དཔའི་ཚངས་པར་སྤྱོད་པ་མི་གཡོ་བ་ལ་གཞག་པར་མི་ནུས་སོ། །བྱང་ཆུབ་སེམས་དཔའ་
[043-34a7] ཚངས་པར་སྤྱོད་པ་མ་སྤྱད་པས། གཞན་བྱང་ཆུབ་སེམས་དཔའི་ཚངས་པར་སྤྱོད་པས་ཡང་དག་པར་གཟུང་བར་མི་ནུས་སོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ནི་ཇི་སྐད་


[043-34b0] [34B] 
[043-34b1] བྱང་ཆུབ་སེམས་དཔའ་ནི་མ་ནོར་བ་ལ་གནས་ཤིང་མ་ནོར་བར་སྨྲ་བ་ཡིན། བྱང་ཆུབ་སེམས་དཔའ་ནི་བདེན་པར་སྨྲ་ཞིང་དེ་བཞིན་དུ་བྱེད་པ་ལ་གནས་པ་ཡིན། བྱང་
[043-34b2] ཆུབ་སེམས་དཔའ་ནི་ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་ཡོངས་སུ་དག་ཅིང་ཉོན་མོངས་པ་ཐམས་ཅད་བསལ་བ་ཡིན། བྱང་ཆུབ་སེམས་དཔའ་ནི་བསྒྲིབས་པ་ཐམས་ཅད་
[043-34b3] རྣམ་པར་འཐོར་ཞིང་བསྒྲིབས་པ་མེད་པའི་སྤྱོད་ཡུལ་ལ་ཞུགས་པ་ཡིན། བྱང་ཆུབ་སེམས་དཔའ་ནི་ལྷག་པའི་བསམ་པ་དང་ལྡན་ཞིང་གཞན་ལ་ལྷག་པའི་བསམ་པ་དག་པས་ཆོས་སྟོན་
[043-34b4] པ་ཡིན། བྱང་ཆུབ་སེམས་དཔའ་ནི་དྲང་བའི་ཚུལ་གྱིས་དགེ་བའི་རྩ་བ་ལ་འཇམ་པའི་སེམས་དང་ལྡན་ཞིང་གཞན་དྲང་པོ་ལ་གཞོག་པ་ཡིན། བྱང་ཆུབ་སེམས་དཔའ་ནི་འགྱོད་པ་དང་བྲལ་
[043-34b5] བར་བྱས་ཤིང་གཞན་འགྱོད་པ་ལས་རྣམ་པར་སློང་བ་ཡིན། བྱང་ཆུབ་སེམས་དཔའ་ནི་ཡིད་དང་བར་གྱུར་ཅིང་གཞན་སེམས་དང་བར་དབྱེར་མེད་པ་ལ་ཡང་དག་པར་བསྒྲུབ་པ་ཡིན་
[043-34b6] བྱང་ཆུབ་སེམས་དཔའ་ནི་ཆོས་ཡང་དག་པར་བརྗོད་པར་གྱུར་ཅིང་གཞན་ཆོས་ལ་ཉེ་བར་སྟོབས་པ་ཡིན་ཏེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་
[043-34b7] དག་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་སྦྱིན་པ་ལ་བརྩོན་པ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་


[043-35a0] [35A] 
[043-35a1] ༄༅། །ཆོས་ཐམས་ཅད་ཀྱི་སྒོ་མི་ཟད་པ་རབ་ཏུ་ཐོབ་པར་གྱུར་ཅིག་ཆོས་ཐམས་ཅད་ཤིན་ཏུ་བསྟན་པའི་སྒོ་འགྲོ་བ་ཐམས་ཅད་ཚིམ་པར་བྱེད་པ། གཞན་གྱིས་བརྒལ་
[043-35a2] བ་ཐམས་ཅད་ལ་རྣམ་པར་འདས་པ་དོར་བ་དང་གཞག་པ་རབ་ཏུ་འགགས་པ་རབ་ཏུ་ཐོབ་པར་གྱུར་ཅིག་དགེ་བའི་རྩ་བ་འདིས་འདས་པ་དང། མ་བྱོན་པ་དང། ད་ལྟར་བྱུང་བའི་
[043-35a3] སངས་རྒྱས་ཐམས་ཅད་ཀྱི་ཆོས་རྒྱ་མཚོ་ཤིན་ཏུ་སྟོན་པར་གྱུར་ཅིག་ཆོས་ཀྱི་གནས་རེ་རེ་དང། ཆོས་ཀྱི་ཚུལ་རེ་རེ་དང། ཆོས་རྣམ་པར་བརྗོད་པ་རེ་རེ་དང། ཆོས་སུ་གདགས་
[043-35a4] པ་རེ་རེ་དང། ཆོས་སུ་སྨོས་པ་རེ་རེ་དང། ཆོས་བརྗོད་པ་རེ་རེ་དང། ཆོས་ཀྱི་སྒོ་རེ་རེ་དང། ཆོས་ལ་འཇུག་པ་རེ་རེ་དང། ཆོས་བསྐྱེད་པ་རེ་རེ་དང། ཆོས་རྣམ་པར་དགོད་པ་རེ་རེ་
[043-35a5] ལས་ཆོས་མི་ཟད་པ། མཐའ་དང་དབུས་མེད་པའི་མི་འཇིགས་པ་ལ་རབ་ཏུ་བརྩོན་པ་ཐོབ་སྟེ། ཐ་དད་པ་ཡང་དག་པར་ཤེས་པ་ལ་ཞུགས་པས་སྟོན་ཅིང་འགྲོ་བ་ཐམས་ཅད་
[043-35a6] ཀྱིས་ཕྱི་མའི་མཐར་ཐུག་པ་མི་ཟད་པ་དང་ལྡན་པ་དང། སེམས་ཅན་ཐམས་ཅད་ལ་ལྷག་པའི་བསམ་པས་བསྟན་པ་ཡང་དག་པར་བསྒྲུབས་པའི་ཚིག་ཆགས་པ་མེད་པས་
[043-35a7] བྱུང་བ་དང། འཁྲུལ་བ་མེད་པའི་སྤོབས་པས་འགྲོ་བ་ཐམས་ཅད་དགའ་བར་བྱེད་པའི་ཆོས་ཤིན་ཏུ་སྟོན་པ་དང། འགྲོ་བ་ཐམས་ཅད་དུ་རྗེས་སུ་བསྒྲགས་པའི་ཆོས་ཀྱི་ཚིག་


[043-35b0] [35B] 
[043-35b1] ཆོས་ཐམས་ཅད་ཀྱི་སྣང་བ་མཐའ་ཡས་པ་རྒྱུན་མི་འཆད་པའི་དགའ་བའི་ཤུགས་ཡང་དག་པར་སྐྱེད་པ་དང། སེམས་ཅན་ཐམས་ཅད་དགའ་བ་དང། མོས་པས་
[043-35b2] ཐམས་ཅད་མཁྱེན་པ་ཉིད་ལ་རབ་ཏུ་བཞག་པར་རྨོངས་པ་མེད་པ་དང། ཆོས་སྣང་བའི་སྤོབས་པ་དང་ལྡན་པ་དང། ཚིག་ཐམས་ཅད་ཡང་དག་པར་གཟུང་བའི་བྱིན་གྱི་རླབས་ཀྱིས་འཇིག་
[043-35b3] རྟེན་གྱི་ཁམས་ཐམས་ཅད་རབ་ཏུ་བརྩོན་པ་དང། ཆོས་ཀྱི་དབྱིངས་སུ་ལུས་ཚད་མེད་པས་བྱིན་གྱིས་རློབ་པ་དང། ཆོས་ཀྱི་དབྱིངས་སེམས་ཡངས་པ་ཚད་མེད་པས་རྒྱས་པར་འགེངས་པ་
[043-35b4] དང༑ ཆོས་ཀྱི་དབྱིངས་སུ་དབྱངས་ཐམས་ཅད་རྣམ་པར་དག་པ་ཚད་མེད་པས་གྲགས་པར་བྱེད་པ་དང། ཆོས་ཀྱི་དབྱིངས་སུ་ཚད་མེད་པའི་འཁོར་གྱི་དཀྱིལ་འཁོར་ཡང་དག་པར་སྟོན་པ་དང་
[043-35b5] ཆོས་ཀྱི་དབྱིངས་ཀྱི་བྱང་ཆུབ་སེམས་དཔའི་ལས་ཚད་མེད་པ་ལ་བརྩོན་པ་དང། ཆོས་ཀྱི་དབྱིངས་ཀྱི་བྱང་ཆུབ་སེམས་དཔའི་སྤྱོད་པ་ཚད་མེད་པ་རབ་ཏུ་ཐོབ་པ་དང། ཆོས་ཀྱི་དབྱིངས་ལ་
[043-35b6] ཡང་དག་པར་འཇུག་པ་ཚད་མེད་པ་རབ་ཏུ་རྟོགས་པ་དང། ཆོས་ཀྱི་དབྱིངས་སུ་ཆོས་ཚད་མེད་པ་མངོན་པར་བསྒྲུབས་པ་ལ་བསླབ་པ་དང། ཆོས་ཀྱི་དབྱིངས་སུ་བྱང་ཆུབ་སེམས་དཔའི་
[043-35b7] སྤྱོད་པ་ཚད་མེད་པ་ཡང་དག་པར་སྤྱོད་པ་ལ་གནས་པ་དང། ཆོས་ཀྱི་དབྱིངས་ཚད་མེད་པའི་བྱང་ཆུབ་སེམས་དཔའི་སྤྱོད་པའི་ཁོང་དུ་ཆུད་པས་སེམས་ཅན་ཐམས་ཅད་ཀྱི་གཙོ་བོས་


[043-36a0] [36A] 
[043-36a1] ༄༅། །ཡང་དག་པར་བསྟན་པ་རབ་ཏུ་ཐོབ་པར་གྱུར་ཅིག་ཅེས་དེ་ལྟར་སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ལ་རབ་ཏུ་དགོད་པ་ཤིན་ཏུ་བསྒྲུབ་པའི་
[043-36a2] ཕྱིར་བྱང་ཆུབ་སེམས་དཔའི་དགེ་བའི་རྩ་བ་དེ་དག་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ་
[043-36a3] ཆོས་ཀྱི་དབྱིངས་ཚད་མེད་པའི་སངས་རྒྱས་མཐོང་བ་དང། ཆོས་ཀྱི་དབྱིངས་ཚད་མེད་པའི་སེམས་ཅན་གདུལ་བ་དང། ཆོས་ཀྱི་དབྱིངས་ཚད་མེད་པའི་སངས་རྒྱས་ཀྱི་ཞིང་བྱིན་གྱིས་
[043-36a4] བརླབ་པ་དང། ཆོས་ཀྱི་དབྱིངས་ཚད་མེད་པའི་བྱང་ཆུབ་སེམས་དཔའི་ཡེ་ཤེས་ཁོང་དུ་ཆུད་པར་བྱ་བ་དང། ཆོས་ཀྱི་དབྱིངས་ཚད་མེད་པའི་མི་འཇིགས་པ་རབ་ཏུ་ཐོབ་པར་བྱ་བ་དང་
[043-36a5] ཆོས་ཀྱི་དབྱིངས་ཚད་མེད་པའི་ཐ་དད་པ་ཡང་དག་པར་ཤེས་པ་རབ་ཏུ་ཐོབ་པར་བྱ་བ་དང། ཆོས་ཀྱི་དབྱིངས་ཚད་མེད་པའི་བྱང་ཆུབ་སེམས་དཔའི་གཟུངས་རབ་ཏུ་ཐོབ་པར་བྱ་བ་དང་
[043-36a6] ཆོས་ཀྱི་དབྱིངས་ཚད་མེད་པའི་བྱང་ཆུབ་སེམས་དཔའི་གནས་བསམ་གྱིས་མི་ཁྱབ་པ་རབ་ཏུ་ཐོབ་པར་བྱ་བ་དང། ཆོས་ཀྱི་དབྱིངས་ཚད་མེད་པའི་བསོད་ནམས་བསགས་པ་ཡོངས་
[043-36a7] སུ་གྲུབ་པར་བྱ་བ་དང། ཆོས་ཀྱི་དབྱིངས་ཚད་མེད་པའི་སེམས་ཅན་གྱི་དོན་གྱི་དགེ་བའི་རྩ་བ་ཡོངས་སུ་རྫོགས་པར་བྱ་བ་ཐོབ་པར་གྱུར་ཅིག་དགེ་བའི་རྩ་བ་དེས་ཆོས་འདི་དག་


[043-36b0] [36B] 
[043-36b1] ཇི་ལྟར་བདག་གིས་ཐོབ་པར་གྱུར་བ་དེ་བཞིན་དུ། སེམས་ཅན་ཐམས་ཅད་ཀྱིས་ཀྱང་ཐོབ་པར་གྱུར་ཅིག་།ཐོབ་པ་འདི་དང། མཉམ་པ་ཉིད་འདི་དང། ཡོངས་
[043-36b2] སུ་རྫོགས་པ་འདིས་སེམས་ཅན་ཐམས་ཅད་བདག་དང་སྤྱོད་པ་མཉམ་པར་གྱུར་ཅིག་བསོད་ནམས་མཉམ་པ་དང། ཡེ་ཤེས་མཉམ་པ་དང། སྟོབས་མཉམ་པ་དང། མི་འཇིགས་པ་
[043-36b3] མཉམ་པ་དང། རྣམ་པར་དག་པ་མཉམ་པ་དང། རྣམ་པར་འཕྲུལ་པ་མཉམ་པ་དང། མངོན་པར་བྱང་ཆུབ་པ་མཉམ་པ་དང། ཆོས་བསྟན་པ་མཉམ་པ་དང། དོན་མཉམ་པ་དང། རྣམ་
[043-36b4] པར་ངེས་པ་མཉམ་པ་དང། མངོན་པར་ཤེས་པ་ཐམས་ཅད་མཉམ་པས་མཉམ་པར་གྱུར་ཅིག་ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་ཡོངས་
[043-36b5] སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། ཇི་ལྟར་ཆོས་ཀྱི་དབྱིངས་ཚད་མེད་པ་དེ་བཞིན་དུ་དགེ་བའི་རྩ་བ་
[043-36b6] དེ་དག་ཚད་མེད་པའི་ཡེ་ཤེས་ཡོངས་སུ་བསྒྲུབ་པའི་ཕྱིར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་མཐའ་དང་དབུས་མེད་པ་དེ་བཞིན་དུ་དགེ་བའི་རྩ་བ་དེ་དག་སངས་རྒྱས་མཐའ་དང་
[043-36b7] དབུས་མེད་པ་ཐམས་ཅད་མཐོང་བ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་ལ་མུས་གཅད་པ་མེད་པ་དེ་བཞིན་དུ་དགེ་བའི་རྩ་བ་དེ་དག་སངས་རྒྱས་


[043-37a0] [37A] 
[043-37a1] ༄༅། །ཀྱི་ཞིང་མུས་གཅད་པ་མེད་པ་ཐམས་ཅད་དུ་འགྲོ་བར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་ས་མཚམས་མེད་པ་དེ་བཞིན་དུ་དགེ་བའི་རྩ་བ་དེ་དག་འཇིག་རྟེན་གྱི་
[043-37a2] ཁམས་ས་མཚམས་མེད་པ་ཐམས་ཅད་དུ་བྱང་ཆུབ་སེམས་དཔའི་སྤྱོད་པ་སྤྱད་པར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་ལ་རིས་སུ་ཆད་པ་མེད་པ་དེ་བཞིན་དུ་དགེ་བའི་རྩ་བ་དེ་དག་
[043-37a3] སེམས་ཅན་ཐམས་ཅད་ལ་ཐམས་ཅད་མཁྱེན་པའི་ཡེ་ཤེས་རིས་སུ་ཆད་པ་མེད་པར་བྱ་བའི་ཕྱིར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་རྒྱུད་ཀྱི་ཚུལ་གཅིག་པར་གྱུར་པ་དེ་བཞིན་དུ་
[043-37a4] དགེ་བའི་རྩ་བ་དེ་དག་སེམས་ཅན་ཐམས་ཅད་ཡེ་ཤེས་ཀྱི་རྒྱུད་ཀྱི་ཚུལ་གཅིག་ཏུ་འགྱུར་བའི་ཕྱིར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་རང་བཞིན་ཡོངས་སུ་དག་པ་དེ་བཞིན་དུ་དགེ་
[043-37a5] བའི་རྩ་བ་དེ་དག་འགྲོ་བ་ཐམས་ཅད་ཤིན་ཏུ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་འགྲོ་བ་ཐམས་ཅད་ཀྱི་རྗེས་སུ་སོང་བ་དེ་བཞིན་དུ་དགེ་བའི་རྩ་
[043-37a6] བ་དེ་དག་སེམས་ཅན་ཐམས་ཅད་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ཡང་དག་པར་བསྡུ་བའི་ཕྱིར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་འགྲོ་བ་ཐམས་
[043-37a7] ཅད་ཀྱི་རྒྱན་དུ་གྱུར་པ་དེ་བཞིན་དུ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་ཀུན་ཏུ་བཟང་པོའི་སྤྱོད་པའི་རྒྱན་རྣམ་པར་དག་པར་ཡོངས་སུ་བསྔོའོ། །ཇི་ལྟར་ཆོས་ཀྱི་དབྱིངས་


[043-37b0] [37B] 
[043-37b1] ཆུབ་སེམས་དཔའི་སྤྱོད་པ་ཐམས་ཅད་འཇིག་པ་མེད་པའི་ཕྱིར་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་
[043-37b2] ཆེན་པོ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། གང་གིས་ཐམས་ཅད་མཁྱེན་པ་ཉིད་དུ་འགྱུར་བ་དེར་དགེ་བའི་རྩ་བ་དེ་དག་ཡོངས་སུ་བསྔོའོ། །ཐམས་ཅད་མཁྱེན་པ་ཉིད་ནི་ཐམས་
[043-37b3] ཅད་དུ་འགྲོ་བས་ན་ཐམས་ཅད་དུ་འགྲོ་བའི་ཕྱིར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་འགྲོ་བ་ཐམས་ཅད་དུ་ཤིན་ཏུ་སྣང་བར་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་
[043-37b4] བསྔོའོ། །ཅི་ནས་ཀྱང་སངས་རྒྱས་མཐོང་བ་དང། སངས་རྒྱས་ཀྱི་མཛད་པ་ཡོངས་སུ་འཐོབ་པ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་བ་དང། སངས་
[043-37b5] རྒྱས་ཀྱི་མཛད་པ་ཐོགས་པ་མེད་པར་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་བ་སེམས་ཅན་ཐམས་ཅད་རྣམ་པར་དག་པར་བྱ་བ་ལས་ཕྱིར་མི་
[043-37b6] ལྡོག་པ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་བ་ཡོངས་སུ་ཤེས་ཤིང་རབ་ཏུ་འཕེལ་བར་བྱེད་པ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་
[043-37b7] ནས་ཀྱང་སངས་རྒྱས་མཐོང་བ་གནས་སུ་མི་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་བ་ཆགས་པ་མེད་པར་ཁོང་དུ་ཆུད་པར་འགྱུར་བ་དེ་ལྟར་


[043-38a0] [38A] 
[043-38a1] ༄༅། །དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་ཞིང་ཀུན་ཏུ་བཟང་པོའི་སྤྱོད་པ་ཡང་དག་པར་འགྲུབ་པར་འགྱུར་བ་དེ་ལྟར་དགེ་བའི་རྩ་བ་དེ་
[043-38a2] དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་ཞིང་མངོན་སུམ་དུ་བལྟ་བ་རྒྱུན་མི་འཆད་པ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་བས་
[043-38a3] བྱང་ཆུབ་སེམས་དཔའི་སྟོབས་དང་ཤུགས་སྐྱེ་བར་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སངས་རྒྱས་མཐོང་ཞིང་དངོས་པོ་ཉམས་པར་འགྱུར་བ་ཐམས་
[043-38a4] ཅད་ལས་འཕགས་པར་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །འདི་ལྟར་ཡང་ཆོས་ཀྱི་དབྱིངས་བྱེད་པ་མེད་པ་དང་ཆོས་ཀྱི་དབྱིངས་ཀྱི་རང་བཞིན་དང། ཆོས་ཀྱི་
[043-38a5] དབྱིངས་ཀྱི་ངོ་བོ་ཉིད་དང། ཆོས་ཀྱི་དབྱིངས་གནས་མེད་པ་དང་ཆོས་ཀྱི་དབྱིངས་ཉམས་པ་མེད་པ་དང། ཆོས་ཀྱི་དབྱིངས་དབེན་པ་དང། ཆོས་ཀྱི་དབྱིངས་ཞི་བ་དང། ཆོས་ཀྱི་
[043-38a6] དབྱིངས་གནས་པ་དང། ཆོས་ཀྱི་དབྱིངས་མི་འཕོ་བ་དང། ཆོས་ཀྱི་དབྱིངས་ཐ་དད་པ་མེད་པ་བཞིན་དུ་འགྱུར་བར་ཡོངས་སུ་བསྔོའོ་།གཞན་ཡང་བྱང་ཆུབ་སེམས་དཔའ་སེམས་
[043-38a7] དཔའ་ཆེན་པོ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ་དགེ་བའི་རྩ་བ་ཆོས་བསྟན་ཅིང་བརྗོད་པས་ཡང་དག་པར་བཟུང་བ་དང། ཆོས་བསྟན་པར་བསྐུལ་བ་དང། དེ་ལ་དམིགས་


[043-38b0] [38B] 
[043-38b1] དེ་དག་ལ་སོགས་པ་དགེ་བ་བརྩམས་པ་གཞན་དང་གཞན་གྱིས་སེམས་ཅན་ཐམས་ཅད་སངས་རྒྱས་ཐམས་ཅད་ཀྱིས་བྱིན་གྱིས་བརླབས་ཤིང་
[043-38b2] བྱང་ཆུབ་སེམས་དཔར་གྱུར་ཏེ་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་ཆོས་ཀྱི་དབྱིངས་ཀྱི་ཐམས་ཅད་མཁྱེན་པའི་ཡེ་ཤེས་ལ་སེམས་ཅན་ཐམས་ཅད་འགོད་པའི་ཚུལ་གྱིས་བླ་ན་
[043-38b3] མེད་པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་འཇིག་རྟེན་ཀུན་གྱིས་ཆོས་ཡོངས་སུ་དྲིས་པས་ཟད་པར་མི་འགྱུར་བས་མི་འཕྲོགས་པའི་ཆོས་སྨྲ་བར་གྱུར་ཅིག་སེམས་ཅན་ཐམས་
[043-38b4] ཅད་ཆོས་ཀྱི་སྣང་བས་བསྒྲིབས་པ་མེད་པ་ཐོབ་པའི་ཕྱིར་ཆགས་པ་མེད་པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ཀྱི་ཚིག་དང་ཡི་གེ་བརྗོད་པ་ལ་
[043-38b5] མཁས་ཤིང་ཡེ་ཤེས་ཀྱི་སྙིང་པོའི་ཆོས་སྨྲ་བར་གྱུར་ཅིག། སེམས་ཅན་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་སྟོན་པ་ལ་མཁས་ཤིང་སངས་རྒྱས་ཀྱི་བྱིན་གྱིས་བརླབས་
[043-38b6] པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་གཞན་གྱི་དྲིང་མི་འཇོག་ཅིང་ཡང་དག་པ་ཇི་ལྟ་བ་བཞིན་དུ་ཆོས་སྟོན་པས་མིག་དང་འདྲ་བའི་ཆོས་སྨྲ་བར་གྱུར་ཅིག་སེམས་ཅན་
[043-38b7] ཐམས་ཅད་རིགས་པས་གཟུང་བའི་ཚིག་དང། ཡི་གེ་ཆུད་མ་ཟོས་པར་ཤིན་ཏུ་སྟོན་པས་སངས་རྒྱས་ཀྱི་ཆོས་ཐམས་ཅད་དྲན་པས་ཡང་དག་པར་འཛིན་པའི་ཆོས་སྨྲ་བར་གྱུར་ཅིག་


[043-39a0] [39A] 
[043-39a1] ༄༅། །སེམས་ཅན་ཐམས་ཅད་མཚན་གྱིས་ཤིན་ཏུ་བརྒྱན་པའི་ལུས་དང་ལྡན་ཞིང། འོད་མཐའ་ཡས་པར་འཕྲོ་བའི་ཆོས་ཡང་དག་པར་དཔྱད་པ་ལ་མཁས་པས་ཉེ་བར་
[043-39a2] མི་དམིགས་པའི་ལམ་དུ་ཞུགས་པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་ཆོས་མི་འཆད་པ་ལ་གནས་ཤིང་སངས་རྒྱས་ཀྱི་ཆོས་ཐམས་ཅད་ཀྱི་ཆར་བསམ་པ་ཐག་པས་
[043-39a3] དབབ་པའི་བྱིན་གྱི་རླབས་ཀྱིས་ཆོས་ཀྱི་སྤྲིན་རབ་ཏུ་སྟོན་ཅིག་།སངས་རྒྱས་ཀྱི་ཞིང་བརྗོད་དུ་མེད་པ་ལུས་ཀྱིས་རྒྱས་པར་འགེངས་པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་
[043-39a4] གཞན་གྱིས་ཕམ་པར་མི་ནུས་པའི་རྒྱལ་མཚན་དང་ལྡན་པའི་ཆོས་སྨྲ་བའི་མཛོད་བདོག་པས་ཆོས་རྒྱ་མཚོ་ཐམས་ཅད་དང། སངས་རྒྱས་ཀྱི་ཆོས་ཆུད་མི་གཟོན་པའི་ཆོས་སྨྲ་བར་གྱུར་
[043-39a5] ཅིག༑ སེམས་ཅན་ཐམས་ཅད་སངས་རྒྱས་ཀྱི་སྤོབས་པ་ལ་བརྩོན་ཞིང་ཆོས་ཐམས་ཅད་ཡང་དག་པར་བརྗོད་པ་ལ་མཁས་པས་ཆོས་ཐམས་ཅད་ཀྱི་དཀྱིལ་འཁོར་གྱི་ཉི་མའི་ཆོས་སྨྲ་
[043-39a6] བར་གྱུར་ཅིག་སེམས་ཅན་ཐམས་ཅད་ཆོས་ཀྱི་དབྱིངས་མཐའ་ཡས་པ་ཤིན་ཏུ་བསྟན་པའི་ཆོས་ཀྱི་འབྱུང་གནས་དང་མཛོད་རབ་ཏུ་ཐོབ་ཅིང། ཆོས་ཀྱི་འབྱུང་གནས་དང། རིགས་
[043-39a7] ཀྱི་ཚུལ་དང་ལྡན་པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་ཆོས་ཀྱི་མཛོད་རྣམ་པར་ཕྱེ་བའི་ཡེ་ཤེས་མངོན་པར་ཤེས་པ་དང་ལྡན་ཞིང་ཆོས་ཀྱི་སྤྱོད་པའི་ཕ་རོལ་ཏུ་


[043-39b0] [39B] 
[043-39b1] སེམས་ཅན་ཐམས་ཅད་དེ་བཞིན་གཤེགས་པས་ཤིན་ཏུ་བསྟན་པའི་ཕ་རོལ་ཏུ་ཕྱིན་པའི་ཡེ་ཤེས་དང་ལྡན་ཞིང་དབྱེ་བ་མེད་པ་དང། གནས་པ་མེད་པའི་
[043-39b2] ཆོས་ལ་གནས་པ་རབ་ཏུ་ཐོབ་པའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་ཡོན་ཏན་དང་བསྔགས་པ་མུ་མེད་ཅིང་ཟད་མི་ཤེས་པ་དང་ལྡན་ཏེ། ཆོས་ཐམས་ཅད་ཁོང་དུ་ཆུད་པའི་ཆོས་
[043-39b3] སྨྲ་བར་གྱུར་ཅིག་སེམས་ཅན་ཐམས་ཅད་བདེན་པའི་མཐའི་ཚུལ་གྱིས་རྗེས་སུ་ཞུགས་པས་འགྲོ་བ་ཐམས་ཅད་ལ་མི་སླུ་བའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་བདུད་ཀྱི་
[043-39b4] ལས་ཐམས་ཅད་ཁོང་དུ་ཆུད་པའི་ཡེ་ཤེས་དང་ལྡན་ཞིང་བདུད་ཐམས་ཅད་རྣམ་པར་འཐོར་བའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་བདག་གི་མེད་པ་དང། ཡོངས་སུ་
[043-39b5] འཛིན་པ་མེད་པའི་སེམས་དང་ལྡན་ཞིང་སངས་རྒྱས་ཐམས་ཅད་ཀྱིས་ཡོངས་སུ་བཟུང་བའི་ཆོས་སྨྲ་བར་གྱུར་ཅིག་སེམས་ཅན་ཐམས་ཅད་བྱང་ཆུབ་སེམས་དཔའི་ཆོས་ཀྱི་སྟོབས་ཀྱིས་
[043-39b6] སྨོན་ལམ་རབ་ཏུ་ཐོབ་ཅིང། འགྲོ་བ་ཐམས་ཅད་བདེ་བར་བྱེད་པའི་ཆོས་སྨྲ་བར་གྱུར་ཅིག་དེ་ཡང་འདི་ལྟར་ཡོངས་སུ་བསྔོ་སྟེ་ཉམས་པ་མེད་པའི་ལས་ཀྱིས་ཡོངས་སུ་བསྔོའོ། །ཉམས་པ་
[043-39b7] མེད་པའི་རྣམ་པར་སྨིན་པས་ཡོངས་སུ་བསྔོའོ། །ཉམས་པ་མེད་པའི་སེམས་ཀྱིས་ཡོངས་སུ་བསྔོའོ། །ཉམས་པ་མེད་པའི་ཆོས་ལ་ཡོངས་སུ་བསྔོའོ། །ཉམས་པ་མེད་པའི་དངོས་པོ་ལ་


[043-40a0] [40A] 
[043-40a1] ༄༅། །ཡོངས་སུ་བསྔོའོ། །ཉམས་པ་མེད་པའི་རྒྱུ་རྣམས་ཀྱིས་ཡོངས་སུ་བསྔོའོ། །ཉམས་པ་མེད་པའི་ཆོས་ཀྱི་ལམ་གྱིས་ཡོངས་སུ་བསྔོའོ། །ཉམས་པ་མེད་པའི་མིང་མང་
[043-40a2] པོ་དང། ཚིག་མང་པོ་དང། ཡི་གེ་མང་པོའི་ཕྱིར་ཡོངས་སུ་བསྔོའོ། །ཉམས་པ་མེད་པའི་ཡོངས་སུ་བསྔོ་བའི་ཕྱིར་ཡོངས་སུ་བསྔོའོ། །ཉམས་པ་མེད་པའི་སེམས་ཅན་གྱི་དོན་བྱ་བའི་
[043-40a3] ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་དགེ་བའི་རྩ་བ་དེ་དག་ཡོངས་སུ་བསྔོ་ཡང་གཟུགས་ཀྱི་ཚུལ་ལ་ཆགས་ཤིང་ཡོངས་སུ་མི་བསྔོའོ། །འདོད་པ་ལ་གནས་
[043-40a4] པའི་སྒྲའི་དོན་དུ་ཡོངས་སུ་མི་བསྔོའོ། །དྲིའི་ཕྱིར་ཡོངས་སུ་མི་བསྔོའོ། །རོའི་ཕྱིར་ཡོངས་སུ་མི་བསྔོའོ། །རེག་བྱའི་ཕྱིར་ཡོངས་སུ་མི་བསྔོའོ། །འདོད་པ་ལ་གནས་པའི་ཆོས་རྣམས་
[043-40a5] ཀྱི་ཕྱིར་ཡང་ཡོངས་སུ་མི་བསྔོའོ། །མཐོ་རིས་སུ་སྐྱེ་བའི་ཕྱིར་ཡང་ཡོངས་སུ་མི་བསྔོའོ། །འདོད་པ་ལ་སྤྱོད་པའི་ཕྱིར་ཡང་ཡོངས་སུ་མི་བསྔོའོ། །འདོད་པའི་ཡུལ་ལ་ཆགས་པས་ཀྱང་
[043-40a6] ཡོངས་སུ་མི་བསྔོའོ། །གཡོག་འཁོར་གྱི་ཕྱིར་ཡང་ཡོངས་སུ་མི་བསྔོའོ། །དབང་ཕྱུག་དོན་དུ་གཉེར་བས་ཡོངས་སུ་མི་བསྔོའོ་།འཁོར་བའི་དགའ་བའི་དོན་དུ་ཡོངས་སུ་མི་བསྔོའོ། །
[043-40a7] འཆི་འཕོ་དང་སྐྱེ་བ་ལ་གནས་ཤིང་ཡོངས་སུ་མི་བསྔོའོ། །དངོས་པོ་ལ་མངོན་པར་མོས་ཤིང་ཡོངས་སུ་མི་བསྔོའོ། །འདོད་པ་དང་ལྡན་པར་བྱ་བའི་བསམ་པས་ཡོངས་སུ་མི་བསྔོའོ།།


[043-40b0] [40B] 
[043-40b1] །བསྟེན་པའི་སེམས་ཀྱིས་ཡོངས་སུ་མི་བསྔོའོ། །དགེ་བའི་རྩ་བ་གཞིག་པའི་དོན་དུ་ཡོངས་སུ་མི་བསྔོའོ། །ཁམས་གསུམ་པ་ལ་གནས་པས་
[043-40b2] ཀྱང་ཡོངས་སུ་མི་བསྔོའོ། །བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པའི་རོལ་ཆགས་པས་ཀྱང་ཡོངས་སུ་མི་བསྔོའོ། །ཉན་ཐོས་དང་རང་སངས་
[043-40b3] རྒྱས་ཀྱི་ཐེག་པ་ལ་གནས་ཤིང་ཡོངས་སུ་མི་བསྔོའོ། །འདི་ལྟར་འགྲོ་བ་ཐམས་ཅད་ཡོངས་སུ་སྨིན་པར་བྱ་བ་དང། གདུལ་བའི་དོན་དུ་ཐམས་ཅད་མཁྱེན་པའི་ཡེ་ཤེས་རྫོགས་པར་བྱ་བའི་
[043-40b4] ཕྱིར་ཡོངས་སུ་བསྔོའོ། །ཆགས་པ་མེད་པའི་ཡེ་ཤེས་ལ་འཇུག་པའི་ཕྱིར་ཡོངས་སུ་བསྔོའོ། །བསྒྲིབས་པ་མེད་པའི་དགེ་བའི་རྩ་བ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །འགྲོ་
[043-40b5] བ་ཐམས་ཅད་འཁོར་བ་ནས་རབ་ཏུ་གདོན་པའི་ཡེ་ཤེས་ཆེན་པོ་ཁོང་དུ་ཆུད་པར་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་ཏུ་སེམས་བསྐྱེད་པ་རྡོ་རྗེ་ལྟ་བུ་དང། བསམ་པ་བསྟེན་པ་
[043-40b6] ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །ཡུན་དུ་འཆི་བ་མེད་པའི་ཆོས་བསྒྲུབ་པའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་རིགས་ཀྱིས་བརྒྱན་པའི་རྒྱན་དུ་མ་དང། ཐམས་
[043-40b7] ཅད་མཁྱེན་པའི་སྤྱོད་པས་རྣམ་པར་འཕྲུལ་བ་ཡང་དག་པར་བསྟན་པའི་ཕྱིར་ཡོངས་སུ་བསྔོའོ། །ཆོས་སྣང་བ་ཐམས་ཅད་ཀྱི་ཡེ་ཤེས་ཀྱི་རྫུ་འཕྲུལ་གྱིས་བྱང་ཆུབ་སེམས་དཔའི་


[043-41a0] [41A] 
[043-41a1] ༄༅། །རྣམ་པར་འཕྲུལ་པ་གྲུབ་པར་བྱ་བའི་ཕྱིར་ཡོངས་སུ་བསྔོའོ། །ཆོས་ཀྱི་དབྱིངས་ཀྱིས་ཀླས་པ་ནམ་མཁའི་མཐས་གཏུགས་པའི་ཞིང་ཐམས་ཅད་དུ་
[043-41a2] བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་གཞི་ཡོངས་སུ་རྫོགས་པ་ཐོབ་ཅིང་ཕྱིར་མི་ལྡོག་པ་དང། རྡོ་རྗེ་ལྟ་བུའི་གོ་ཆ་དོན་ཡོད་པས་སེམས་ཅན་ཐམས་ཅད་ཀུན་ཏུ་བཟང་
[043-41a3] པོའི་ས་ལ་རབ་ཏུ་དགོད་པ་ལ་གནས་ཤིང་ཡོངས་སུ་བསྔོའོ། །ཕྱི་མའི་མཐའི་བསྐལ་པའི་མུར་ཐུག་པར་སེམས་ཅན་ཐམས་ཅད་རབ་ཏུ་དགྲོལ་བར་བྱ་བ་རྒྱུན་མི་འཆད་པ་དང། སངས་
[043-41a4] རྒྱས་ཀྱིས་བསྒྲིབས་པ་མེད་པ་ཐམས་ཅད་འཇིག་རྟེན་དུ་ཡང་དག་པར་བསྟན་པའི་སྤྱོད་པ་རྒྱུན་མི་འཆད་པ་ལ་རབ་ཏུ་གནས་པར་བྱ་བའི་ཕྱིར་ཉེ་བར་གནས་ཤིང་ཡོངས་སུ་བསྔོའོ། །དེ་
[043-41a5] དེ་ལྟར་ཡོངས་སུ་བསྔོ་བ་ཡང་རང་བཞིན་དང་མཉམ་པའི་སེམས་ཀྱིས་ཡོངས་སུ་བསྔོའོ། །ཆོས་ཉིད་དང་མཉམ་པའི་སེམས་ཀྱིས་ཡོངས་སུ་བསྔོའོ། །འགྲོ་བ་ཚད་མེད་པ་ཐམས་
[043-41a6] ཅད་དང་མཉམ་པའི་སེམས་ཀྱིས་ཡོངས་སུ་བསྔོའོ། །ཉོན་མོངས་པ་མེད་པ་དང་མཉམ་པའི་སེམས་ཀྱིས་ཡོངས་སུ་བསྔོའོ། །བྱེད་པ་མེད་པའི་རང་བཞིན་དང་མཉམ་པའི་སེམས་
[043-41a7] ཀྱིས་ཡོངས་སུ་བསྔོའོ། །ཆོས་འཁྲུགས་པ་མེད་པ་ཡོངས་སུ་ཤེས་པའི་སེམས་ཀྱིས་ཡོངས་སུ་བསྔོའོ། །དུས་གསུམ་མཉམ་པ་ཉིད་དུ་ཞུགས་པའི་སེམས་ཀྱིས་ཡོངས་སུ་བསྔོའོ།།


[043-41b0] [41B] 
[043-41b1] མ་བྱོན་པ་དང། ད་ལྟར་བྱུང་བའི་དེ་བཞིན་གཤེགས་པའི་རིགས་སུ་བྱུང་བའི་སེམས་ཀྱིས་ཡོངས་སུ་བསྔོའོ། །མངོན་པར་ཤེས་པ་མ་ཉམས་པ་ཐོབ་པའི་སེམས་ཀྱིས་
[043-41b2] ཡོངས་སུ་བསྔོའོ། །ཐམས་ཅད་མཁྱེན་པའི་སྤྱོད་པ་ལ་གྲུབ་པའི་སེམས་ཀྱིས་ཡོངས་སུ་བསྔོའོ། །སེམས་ཅན་ཐམས་ཅད་སེམས་ཅན་དམྱལ་བ་ནས་ཕྱིར་བཟློག་པའི་ཕྱིར་ཡོངས་སུ་བསྔོའོ། །
[043-41b3] སེམས་ཅན་ཐམས་ཅད་བྱོལ་སོང་གི་སྐྱེ་གནས་སུ་མི་དགོད་པའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་གཤིན་རྗེའི་འཇིག་རྟེན་ན་གནས་པ་དགག་པའི་ཕྱིར་ཡོངས་སུ་བསྔོའོ། །
[043-41b4] སེམས་ཅན་ཐམས་ཅད་ཀྱི་སྒྲིབ་པའི་ཆོས་ཐམས་ཅད་སྤང་བའི་ཕྱིར་ཡོངས་སུ་བསྔོའོ། །འགྲོ་བ་ཐམས་ཅད་ཀྱི་སེམས་དགེ་བའི་རྩ་བས་ཤིན་ཏུ་ཚིམ་པར་བྱ་བའི་ཕྱིར་ཡོངས་སུ་བསྔོའོ།།
[043-41b5] ཆོས་ཀྱི་འཁོར་ལོ་དུས་ལ་བབ་པར་བསྐོར་བས་དགའ་བར་བྱ་བའི་ཕྱིར་ཡོངས་སུ་བསྔོའོ། །སྟོབས་བཅུའི་འཁོར་ལོ་ལ་སེམས་ཅན་ཐམས་ཅད་གཟུད་པའི་ཕྱིར་ཡོངས་སུ་བསྔོའོ། །བྱང་
[043-41b6] ཆུབ་སེམས་དཔའི་ཆོས་དང། སྨོན་ལམ་མཐའ་དང་དབུས་མེད་པ་ཐོབ་པར་བྱ་བའམ། རྣམ་པར་དག་པའི་ཆོས་ཅན་དུ་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་ཀྱི་སེམས་ཅང་ཤེས་
[043-41b7] བསྒོམ་པ་ཡོངས་སུ་རྫོགས་པར་བྱ་བས་དགེ་བའི་བཤེས་གཉེན་གྲངས་མེད་པ་ཐམས་ཅད་དགའ་བར་བྱ་བའི་སེམས་ཀྱིས་ཡོངས་སུ་བསྔོའོ་།སངས་རྒྱས་ཀྱི་ཆོས་ཟབ་མོ་ལ་གནས་པར་


[043-42a0] [42A] 
[043-42a1] ༄༅། །བྱ་བའི་ལྷག་པའི་བསམ་པས་སངས་རྒྱས་ཀྱི་ཆོས་ཐམས་ཅད་ཡང་དག་པར་གཟུང་ཞིང། ཡེ་ཤེས་ཀྱི་སྣང་བ་ཤིན་ཏུ་འཕགས་པར་བྱ་བའི་ཕྱིར་ཡོངས་སུ་བསྔོའོ།།
[043-42a2] བྱང་ཆུབ་སེམས་དཔའི་སྤྱོད་པ་ལ་བསྒྲིབས་པ་མེད་པར་མངོན་སུམ་དུ་འགྱུར་བར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་ཐམས་ཅད་མངོན་དུ་ལྟ་བར་མངོན་པར་མོས་པས་ཡོངས་སུ་
[043-42a3] བསྔོའོ། །ཆོས་སྣང་བ་ཐམས་ཅད་ལ་མངོན་པར་མོས་པས་ཡོངས་སུ་བསྔོའོ། །དོག་པ་མེད་པའི་བྱང་ཆུབ་ཀྱི་སེམས་ཀྱིས་འཇིགས་པ་མེད་པ་ལ་མངོན་པར་མོས་པས་ཡོངས་སུ་བསྔོའོ། །
[043-42a4] བྱང་ཆུབ་སེམས་དཔའི་གནས་བསམ་གྱིས་མི་ཁྱབ་པའི་ཡེ་ཤེས་ལ་མངོན་པར་མོས་པས་ཡོངས་སུ་བསྔོའོ། །སེམས་ཅན་ཐམས་ཅད་སྙིང་རྗེ་ཆེན་པོ་རྣམ་པར་དག་པས་ཡོངས་སུ་
[043-42a5] བསྐྱབ་པ་ལ་མངོན་པར་མོས་པས་ཡོངས་སུ་བསྔོའོ། །སངས་རྒྱས་ཀྱི་ཞིང་མཐའ་དག་མ་ལུས་པ་ལྷག་མ་མེད་པ་ཐམས་ཅད་རྣམ་པར་དག་པར་བྱ་བ་དང། བརྗོད་དུ་མེད་པའི་རྒྱན་སྣ་
[043-42a6] ཚོགས་ཀྱིས་ཐམས་ཅད་བརྒྱན་པར་མངོན་པར་མོས་པས་ཡོངས་སུ་བསྔོའོ། །བདུད་ཀྱི་ལས་དང། བདུད་ཀྱི་ཞགས་པ་དང། བདུད་ཀྱི་དཀྲུགས་མ་ཐམས་ཅད་རྣམ་པར་གཏོར་བ་
[043-42a7] དང༑ རབ་ཏུ་གཞོམ་པར་མངོན་པར་མོས་པས་ཡོངས་སུ་བསྔོའོ། །སངས་རྒྱས་ཀྱི་ཞིང་ཐམས་ཅད་དུ་གནས་མེད་པར་བྱང་ཆུབ་སེམས་དཔའི་སྤྱོད་པ་ལ་གནས་པར་མངོན་པར་མོས་


[043-42b0] [42B] 
[043-42b1] །ཐམས་ཅད་མཁྱེན་པའི་སེམས་རྒྱ་ཆེན་པོས་སངས་རྒྱས་ཐམས་ཅད་ཀྱི་ཆོས་ཀྱི་རྒྱུད་ལ་འཇུག་པར་མངོན་པར་མོས་པས་ཡོངས་སུ་བསྔོའོ། །དྲན་པ་རྣམ་པར་སྦྱངས་
[043-42b2] པས་ཡོངས་སུ་བསྔོའོ། །བློ་གྲོས་རྣམ་པར་ངེས་པས་ཡོངས་སུ་བསྔོའོ། །སངས་རྒྱས་ཀྱི་ཆོས་ཐམས་ཅད་རིག་པས་ཤིན་ཏུ་འཛིན་པའི་མངོན་པར་ཤེས་པས་ཡོངས་སུ་བསྔོའོ། །བློ་མཐའ་
[043-42b3] དང་དབུས་མེད་ཅིང་ཆགས་པ་མེད་པས་ཡོངས་སུ་བསྔོའོ། །ལྷག་པའི་བསམ་པ་རྣམ་པར་དག་པས་ཡོངས་སུ་བསྔོའོ། །འགྲོ་བ་ཐམས་ཅད་ལ་བྱམས་པ་ཆེན་པོ་སྤྱོད་པས་ཡོངས་སུ་བསྔོའོ། །
[043-42b4] སྙིང་རྗེ་ཆེན་པོ་ལ་རབ་ཏུ་བརྩོན་པའི་སེམས་ཀྱིས་ཡོངས་སུ་བསྔོའོ། །དགའ་བའི་སེམས་ཀྱིས་ཡོངས་སུ་བསྔོའོ། །བཏང་སྙོམས་ཀྱིས་གཉིས་ལ་ཆགས་པ་དང་བྲལ་བའི་དགེ་བའི་རྩ་བ་ལ་དབང་
[043-42b5] བསྒྱུར་བར་གནས་པས་ཡོངས་སུ་བསྔོའོ། །རྟེན་ཅིང་འབྲེལ་ཏེ་འབྱུང་བའི་ཆོས་བསྔགས་པའི་ལམ་རབ་ཏུ་དབྱེ་བས་ཆོས་རྣམ་པར་དབྱེ་བ་ལ་ཞུགས་པ་དང། ཆོས་ཉིད་ལ་ངེས་པར་གཞོག་
[043-42b6] པའི་ཡིད་དང་སེམས་ཀྱིས་ཡོངས་སུ་བསྔོའོ། །དཔའ་བའི་རྒྱལ་མཚན་གྱི་སེམས་ཀྱིས་ཡོངས་སུ་བསྔོའོ། །གཞན་གྱིས་མི་ཐུབ་པའི་རྒྱལ་མཚན་དང་ལྡན་པའི་མཛོད་ཀྱི་སེམས་ཀྱིས་ཡོངས་སུ་
[043-42b7] བསྔོའོ། །བདུད་ཀྱི་དཀྱིལ་འཁོར་ཐམས་ཅད་རྣམ་པར་གཏོར་བའི་སེམས་ཀྱིས་ཡོངས་སུ་བསྔོའོ། །རྣམ་པར་དག་པ་དང། ཆགས་པ་མེད་པ་ཐམས་ཅད་རབ་ཏུ་འཐོབ་པར་བྱ་བའི་སེམས་


[043-43a0] [43A] 
[043-43a1] ༄༅། །ཀྱིས་ཡོངས་སུ་བསྔོའོ། །བྱང་ཆུབ་སེམས་དཔའི་སྤྱོད་པ་ཐམས་ཅད་སྤྱད་པ་ལས་ཕྱིར་མི་ལྡོག་པར་བྱ་བའི་སེམས་ཀྱིས་ཡོངས་སུ་བསྔོའོ། །ཆོས་དམ་པ་དང་
[043-43a2] རབ་དང་ཕུལ་ལ་མངོན་པར་མོས་པའི་སེམས་ཀྱིས་ཡོངས་སུ་བསྔོའོ་།ཡོན་ཏན་གྱི་ཆོས་ཐམས་ཅད་ལ་དབང་བསྒྱུར་བའི་ཡེ་ཤེས་ཀྱིས་ཁྱད་པར་དུ་འཕགས་པའི་ཐམས་ཅད་མཁྱེན་པ་ལ་
[043-43a3] མོས་ཤིང་དང་བའི་སེམས་ཀྱིས་ཡོངས་སུ་བསྔོའོ། །བསམ་པ་ཐམས་ཅད་ཡོངས་སུ་རྫོགས་པར་བྱ་བ་དང། བདུད་ཀྱི་དཀྲུགས་མ་ཐམས་ཅད་རབ་ཏུ་གཞིག་པ་དང། ཆགས་པ་མེད་ཅིང་
[043-43a4] དྲི་མ་མེད་པའི་ཆོས་ཀྱི་གོ་འཕང་འཐོབ་པ་དང། སངས་རྒྱས་ཀྱི་མདས་འགྲོ་བ་ཐམས་ཅད་ལ་ཆོས་ཀྱི་འཁོར་ལོ་བསྐོར་བ་ལས་ཕྱིར་མི་ལྡོག་པའི་སེམས་ཀྱིས་ཡོངས་སུ་བསྔོའོ། །དེ་བཞིན་
[043-43a5] གཤེགས་པའི་ཆོས་ཀྱི་ཡེ་ཤེས་ཀྱི་ཉི་མ་རབ་དང་ཕུལ་ཁྱད་པར་དུ་འཕགས་པའི་འོད་ཟེར་བརྒྱ་སྟོང་གིས་བརྒྱན་པའི་ཆོས་ཀྱི་དབྱིངས་ཀྱི་ཡེ་ཤེས་ཆེན་པོའི་སྣང་བ་འགྲོ་བ་ཐམས་ཅད་དུ་
[043-43a6] རབ་ཏུ་དགྱེ་བའི་སེམས་ཀྱིས་ཡོངས་སུ་བསྔོའོ། །འགྲོ་བ་ཐམས་ཅད་ཡོངས་སུ་སྨིན་པར་བྱ་ཞིང་གདུལ་བ་དང། བསམ་པ་ཇི་ལྟ་བ་བཞིན་དུ་སེམས་ཀྱི་རྒྱུད་ཤིན་ཏུ་ཚིམ་པར་བྱ་བ་
[043-43a7] དང༑ སྔོན་གྱི་སྨོན་ལམ་ཆེན་པོ་ནུབ་པ་མེད་པས་ཕྱི་མའི་མཐའི་མུར་སྤྱོད་པ་ཆེན་པོའི་རྒྱུད་རྒྱུན་མི་འཆད་ཅིང་རྣམ་པར་དག་པ་དང། སྣང་བ་དྲི་མ་མེད་པས་རྒྱགས་པ་དང། དྲེགས་


[043-43b0] [43B] 
[043-43b1] ང་རྒྱལ་ཤིན་ཏུ་གཅད་པ་དང། འགྲོ་བ་ཐམས་ཅད་ཀྱི་ཉོན་མོངས་པ་རྣམ་པར་གཏོར་བ་དང། སྲེད་པའི་དྲ་བ་ཡང་དག་པར་གཏུབ་པ་དང། མ་རིག་པའི་མུན་པ་ཐིབས་པོ་བསལ་བ་
[043-43b2] དང༑ བསྒྲིབས་པ་མེད་ཅིང་དྲི་མ་དང་བྲལ་ལ་ཆགས་པ་མེད་པའི་ཆོས་ཀྱི་ལོ་ཤིན་ཏུ་ལེགས་པ་དང། འགྲོ་བ་ཐམས་ཅད་དུ་བསྐལ་པའི་གྲངས་རྣམ་པར་འཆད་པ་མེད་པས་ཐམས་ཅད་མཁྱེན་
[043-43b3] པའི་ཡེ་ཤེས་རྣམ་པར་འཚང་རྒྱ་བ་དང། སྤྱོད་པའི་རྒྱུད་ལས་ཕྱིར་མི་ལྡོག་པས་སེམས་ཅན་གྱི་ཚོགས་སོ་སོར་ཆགས་པ་མེད་པའི་ཡེ་ཤེས་རབ་དམ་པ་མཆོག་རྣམ་པར་འཚང་རྒྱ་བར་བྱ་བ་
[043-43b4] དང༑ སེམས་ཅན་རེ་རེ་ལས་སངས་རྒྱས་ཀྱི་སྐུ་ཤིན་ཏུ་བསྟན་པའི་རྣམ་པར་འཕྲུལ་པ་ལས་ཕྱིར་མི་ལྡོག་པར་བྱ་བའི་ཕྱིར་ཡོངས་སུ་བསྔོའོ། །དེ་ལྟར་བྱང་ཆུབ་སེམས་དཔའི་དགེ་བའི་རྩ་
[043-43b5] བ་དེ་དག་ཡོངས་སུ་བསྔོ་ཡང་འདོད་པའི་ཡུལ་དང། ཁམས་གསུམ་པ་ལ་གནས་ཤིང་ཡོངས་སུ་མི་བསྔོ་སྟེ། དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔས་ནི་དགེ་བའི་རྩ་བ་རྣམས་
[043-43b6] འདོད་མ་ཆགས་པས་ཡོངས་སུ་བསྔོ་བར་བྱའོ། །བྱང་ཆུབ་སེམས་དཔས་ནི་དགེ་བའི་རྩ་བ་རྣམས་ཞེ་མི་སྡང་བས་ཡོངས་སུ་བསྔོ་བར་བྱའོ། །བྱང་ཆུབ་སེམས་དཔས་ནི་དགེ་བའི་རྩ་བ་རྣམས་
[043-43b7] གཏི་མུག་མེད་པས་ཡོངས་སུ་བསྔོ་བར་བྱའོ། །བྱང་ཆུབ་སེམས་དཔས་ནི་དགེ་བའི་རྩ་བ་རྣམས་གནོད་པ་མེད་པས་ཡོངས་སུ་བསྔོ་བར་བྱའོ། །བྱང་ཆུབ་སེམས་དཔས་ནི་དགེ་བའི་རྩ་བ་


[043-44a0] [44A] 
[043-44a1] ༄༅། །རྣམས་ང་རྒྱལ་མེད་པས་ཡོངས་སུ་བསྔོ་བར་བྱའོ། །བྱང་ཆུབ་སེམས་དཔས་ནི་དགེ་བའི་རྩ་བ་རྣམས་གཡོ་མེད་པས་ཡོངས་སུ་བསྔོ་བར་བྱའོ། །བྱང་
[043-44a2] ཆུབ་སེམས་དཔས་ནི་དགེ་བའི་རྩ་བ་རྣམས་དྲང་པོས་ཡོངས་སུ་བསྔོ་བར་བྱའོ། །བྱང་ཆུབ་སེམས་དཔས་ནི་དགེ་བའི་རྩ་བ་རྣམས་རིག་པས་ཡོངས་སུ་བསྔོ་བར་བྱའོ། །བྱང་ཆུབ་
[043-44a3] སེམས་དཔས་ནི་དགེ་བའི་རྩ་བ་རྣམས་མངོན་པར་བརྩོན་པས་ཡོངས་སུ་བསྔོ་བར་བྱ་སྟེ། དེ་དེ་ལྟར་ཡོངས་སུ་བསྔོ་བས་སེམས་རབ་ཏུ་དང་བ་འཐོབ་བོ། །བྱང་ཆུབ་སེམས་དཔའི་
[043-44a4] སྤྱོད་པ་ལ་གོ་སྐབས་དབྱེ་བ་འཐོབ་བོ། །བྱང་ཆུབ་སེམས་དཔའི་ལམ་རྣམ་པར་དག་པར་འགྱུར་རོ། །དེ་བཞིན་གཤེགས་པའི་རིགས་སུ་འཇུག་པར་འགྱུར་རོ། །སངས་རྒྱས་ཀྱི་ཡེ་
[043-44a5] ཤེས་རབ་ཏུ་འགྲུབ་པར་འགྱུར་རོ། །འཇིག་རྟེན་གྱི་ཉེས་པ་ཐམས་ཅད་རབ་ཏུ་སྤོང་ངོ། །བདུད་ཀྱི་ལས་ཐམས་ཅད་རབ་ཏུ་སྤོང་ངོ། །དགེ་བའི་བཤེས་གཉེན་ཐམས་ཅད་རབ་ཏུ་
[043-44a6] དགའ་བར་བྱེད་དོ། །བདག་གི་སྨོན་ལམ་ཆེན་པོ་ཡོངས་སུ་རྫོགས་པར་བྱེད་དོ། །སེམས་ཅན་ཐམས་ཅད་གཉེར་བ་ཆེན་པོས་ཤིན་ཏུ་འབོད་པ་ཡིན་ནོ། །གཞན་ཡང་བྱང་ཆུབ་
[043-44a7] སེམས་དཔའ་སེམས་དཔའ་ཆེན་པོ་ཆོས་སྦྱིན་པས་འབྱུང་བ་ལ་སོགས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་


[043-44b0] [44B] 
[043-44b1] སེམས་ཅན་ཐམས་ཅད་ཀྱིས་དབྱངས་སྙན་པ་དང། ཡེ་ཤེས་ཀྱི་རྔའི་དབྱངས་དང། ཐམས་ཅད་དུ་བསམ་གྱིས་ཁྱབ་ཅིང་
[043-44b2] འཕགས་པའི་དབྱངས་དང། ཡིད་དུ་འོང་བའི་དབྱངས་དང། དག་པའི་དབྱངས་དང། ཞིང་ཐམས་ཅད་དུ་སྒྲས་རྒྱས་པར་འགེངས་པའི་དབྱངས་དང། ཡོན་ཏན་བྱེ་བ་བརྒྱ་སྟོང་བརྗོད་
[043-44b3] དུ་མེད་པའི་རྒྱན་གྱིས་བརྒྱན་པའི་དབྱངས་དང། སྒྲ་མཐོ་བ་དང། སྒྲ་ཆེ་བས་རྣམ་པར་འཁྲུག་པ་ཐམས་ཅད་རབ་ཏུ་ཞི་བར་བྱེད་པའི་དབྱངས་དང། ཆོས་ཀྱི་དབྱིངས་ཐམས་ཅད་སྒྲས་རྒྱས་
[043-44b4] པར་འགེངས་པའི་དབྱངས་དང། འགྲོ་བ་ཐམས་ཅད་ཀྱིས་ངག་མཉན་པའི་དབྱངས་རབ་ཏུ་ཐོབ་པར་གྱུར་ཅིག་སེམས་ཅན་ཐམས་ཅད་ཀྱིས་སྒྲ་དང་དབྱངས་མཐའ་ཡས་པའི་ཡེ་ཤེས་
[043-44b5] རབ་ཏུ་ཐོབ་བར་གྱུར་ཅིག། སྒྲ་དང་དབྱངས་ཐམས་ཅད་རྣམ་པར་དག་པ་རབ་ཏུ་ཐོབ་པར་གྱུར་ཅིག་དབྱངས་ཚད་མེད་པ་དང། ཚིག་གི་ལམ་ཐམས་ཅད་ཤེས་པ་རབ་ཏུ་ཐོབ་པར་
[043-44b6] གྱུར་ཅིག་དབྱངས་ལ་དབང་བསྒྱུར་བ་ཟིལ་གྱིས་མི་ནོན་པའི་དབྱངས་ཐམས་ཅད་ལ་རབ་ཏུ་འཇུག་པའི་ཡེ་ཤེས་རབ་ཏུ་ཐོབ་པར་གྱུར་ཅིག་དབྱངས་ཐམས་ཅད་ཀྱིས་བརྒྱན་པའི་
[043-44b7] དབྱངས་ཀྱི་ཡན་ལག་རྣམ་པར་དག་པའི་དབྱངས་རབ་ཏུ་ཐོབ་པར་གྱུར་ཅིག་སེམས་ཅན་ཐམས་ཅད་འགྲོ་བ་ཐམས་ཅད་ཀྱིས་མཉན་ན་མི་ངོམས་པའི་དབྱངས་རབ་ཏུ་ཐོབ་པར་གྱུར་


[043-45a0] [45A] 
[043-45a1] ༄༅། །ཅིག། སེམས་ཅན་ཐམས་ཅད་ཀྱིས་འགྲོ་བ་ཀུན་མོས་པར་ཉན་པའི་དབྱངས་ཀྱིས་ཕ་རོལ་ཏུ་ཕྱིན་པ་ཐོབ་པར་གྱུར་ཅིག། སེམས་ཅན་ཐམས་ཅད་དད་
[043-45a2] པར་བྱེད་པའི་དབྱངས་དང་ལྡན་པར་གྱུར་ཅིག། སེམས་ཅན་ཐམས་ཅད་སངས་རྒྱས་ཀྱི་དབྱངས་སུ་བརྗོད་པས་སྨྲ་བའི་སེམས་རྣམ་པར་དག་པ་རབ་ཏུ་ཐོབ་པར་གྱུར་ཅིག་སེམས་
[043-45a3] ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་རྣམ་པར་སྒྲོག་པའི་སྒྲ་རབ་རིབ་མེད་པའི་དབྱངས་ཀྱིས་སྨྲ་བར་གྱུར་ཅིག་སེམས་ཅན་ཐམས་ཅད་ཆོས་ཐམས་ཅད་ཀྱི་གཟུངས་ཀྱི་
[043-45a4] རྒྱན་གྱིས་ཆོས་ཐམས་ཅད་རྣམ་པ་དུ་མར་སྟོན་པ་དང། ཆོས་ཀྱི་དབྱིངས་ཚད་མེད་པའི་འཁོར་གྱི་དཀྱིལ་འཁོར་ཐོབ་པ་དང། བསམ་གྱིས་མི་ཁྱབ་པའི་ཆོས་རྡོ་རྗེའི་ཚིག་གིས་
[043-45a5] ཡང་དག་པར་གཟུང་བ་དང། ཆོས་ཉིད་ཐམས་ཅད་བརྗོད་པ་རབ་ཏུ་དབྱེ་བ་ཡེ་ཤེས་དང་ལྡན་པ་དང། ཚིག་དང་ཡི་གེ་བརྗོད་དུ་མེད་པའི་མཛོད་དང་ལྡན་པ་དང། ཆོས་
[043-45a6] རྣམ་པ་ཐ་དད་པ་ཐམས་ཅད་ཤིན་ཏུ་བསྟན་པ་ལ་གཞག་པ་དང་གནས་པར་བྱ་བ་དང། རྒྱུན་མི་འཆད་པར་བྱ་བ་དང། ཆོས་སྣང་བ་ཐམས་ཅད་ཀྱིས་འོད་རབ་ཏུ་ཐོབ་པ་
[043-45a7] ལ་འཇུག་པ་དང། འགྲོ་བ་ཐམས་ཅད་ཐམས་ཅད་མཁྱེན་པ་ཉིད་ཀྱི་རྣམ་པར་དག་པའི་མཐར་ཐུག་པར་བྱེད་པ་དང། ཆོས་ཐམས་ཅད་ཀྱིས་ཡང་དག་པར་བསྡུས་པའི་དོན་


[043-45b0] [45B] 
[043-45b1] ཚིག་དང། ཡི་གེ་རྣམ་པར་འཕྲུལ་པའི་དབྱངས་ཀྱི་བྱིན་གྱི་རླབས་དང་ལྡན་པ་དང། ཆགས་པ་མེད་པའི་དབྱངས་ལ་དབང་བའི་ཕ་རོལ་ཏུ་ཕྱིན་པ་ཐོབ་པ་དང། འགྲོ་བ་
[043-45b2] ཐམས་ཅད་ཀྱི་ཤེས་པའི་དབྱངས་དང་ལྡན་པར་གྱུར་ཅིག་དགེ་བའི་རྩ་བ་འདིས་སེམས་ཅན་ཐམས་ཅད་མི་དམའ་བའི་དབྱངས་དང། བག་ཚ་བ་མེད་པའི་དབྱངས་དང། འདོད་
[043-45b3] ཆགས་མེད་པའི་ཚིག་གི་དབྱངས་དང། ངག་སྙན་པའི་དབྱངས་དང། འཁོར་གྱི་དཀྱིལ་འཁོར་ཐམས་ཅད་མངོན་པར་དགའ་བར་བྱེད་པའི་དབྱངས་དང། སངས་རྒྱས་ཀྱི་ཆོས་
[043-45b4] ཐམས་ཅད་བརྗོད་པའི་དབྱངས་དང། འགྲོ་བ་ཐམས་ཅད་ཀྱི་ཐེ་ཚོམ་གཅོད་ཅིང་ཁོང་དུ་ཆུད་པར་བྱེད་པའི་དབྱངས་དང། སྤོབས་པས་ལེགས་པར་སྦྱར་བའི་དབྱངས་དང། སེམས་
[043-45b5] ཅན་གཉིད་ཀྱིས་ལོག་པ་ཐམས་ཅད་སད་པར་བྱེད་པའི་དབྱངས་དམ་པ་ཡངས་པ་དང་ལྡན་པར་གྱུར་ཅིག། ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་
[043-45b6] རྩ་བ་དེ་དག་ཡོངས་སུ་བསྔོའོ།། །།བམ་པོ་བཞི་བཅུ་རྩ་བཞི་པ་གཞན་ཡང་བྱང་ཆུབ་སེམས་དཔའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་
[043-45b7] ཅན་ཐམས་ཅད་ཀྱི་ལུས་རྣམ་པར་དག་ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་ཅད་ཀྱི་བསོད་ནམས་རྣམ་པར་དག་ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་


[043-46a0] [46A] 
[043-46a1] ༄༅། །ཅད་ཀྱི་མཚན་རྣམ་པར་དག་ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་ཅད་ཀྱི་ལས་དང་རྣམ་པར་སྨིན་པ་རྣམ་པར་དག་ཅིང་ཁ་ན་མ་ཐོ་བ་མེད་པ་
[043-46a2] དང༑ སེམས་ཅན་ཐམས་ཅད་ཀྱི་ཐམས་ཅད་མཁྱེན་པ་ཉིད་རྣམ་པར་དག་ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་ཅད་ཀྱི་བྱང་ཆུབ་ཀྱི་སེམས་ཚད་མེད་པ་རྣམ་པར་དག་
[043-46a3] ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་ཅད་ཀྱི་དབང་པོའི་ཚུལ་རབ་ཏུ་ཤེས་པ་རྣམ་པར་དག་ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་ཅད་ཀྱི་མོས་པ་རྣམ་
[043-46a4] པར་དག་ཅིང་ཁ་ན་མ་ཐོ་བ་མེད་པ་དང། སེམས་ཅན་ཐམས་ཅད་ཀྱི་སྤྱོད་པ་ཆགས་པ་མེད་པ་ལ་བརྩོན་པའི་སྨོན་ལམ་རྣམ་པར་དག་ཅིང་ཁ་ན་མ་ཐོ་བ་མེད་པ་དང། སེམས་
[043-46a5] ཅན་ཐམས་ཅད་ཀྱི་དྲན་པ་དང། བློ་གྲོས་དང། རིག་པ་དང། བློ་དང། ཡེ་ཤེས་དམ་པ་དང། སྤོབས་པ་རྣམ་པར་དག་ཅིང་ཁ་ན་མ་ཐོ་བ་མེད་པའི་ཕྱིར། བྱང་ཆུབ་སེམས་དཔའ་
[043-46a6] སེམས་དཔའ་ཆེན་པོ་དགེ་བའི་རྩ་བ་དེ་དག་ཡོངས་སུ་བསྔོ་སྟེ་སེམས་ཅན་ཐམས་ཅད་ཀྱི་ལུས་རྣམ་པ་དེ་ལྟར་ཡོངས་སུ་དག་ཅིང་ལུས་ཡོངས་སུ་དག་པ་ཤིན་ཏུ་གསལ་བ་
[043-46a7] རྙོག་པ་མེད་པ། རྣམ་པར་དང་བ། རྣམ་པར་དག་པ། རྡུལ་མེད་པ་དྲི་མ་དང་བྲལ་བ་འོད་གསལ་ཞིང་དང་བ་ཡིད་དུ་འོང་བ་བསྒྲིབས་པ་མེད་པ་དེ་ལ་འཇིག་རྟེན་གྱི་ཁམས་


[043-46b0] [46B] 
[043-46b1] མིག་ཡོར་གྱི་རྣམ་པར་དམིགས་པས་འགྲོ་བ་ཐམས་ཅད་སྣང་བར་གྱུར་ཅིག་།མིག་ཡོར་གྱི་གནས་ཀྱི་རྣམ་པ་ཐམས་ཅད་སྣང་
[043-46b2] བར་གྱུར་ཅིག་འདི་ལྟ་སྟེ། དཔེར་ན། མེ་ལོང་གི་དཀྱིལ་འཁོར་ཤིན་ཏུ་དག་པ་ལ་ཚིགས་སུ་མི་འགྱུར་བར་གདོང་དུ་དམིགས་པ་རྣམ་པར་སྣང་བ་དེ་ལྟ་བུའི་ལུས་ཡོངས་སུ་དག་པ་
[043-46b3] སེམས་ཅན་ཐམས་ཅད་ཀྱིས་རབ་ཏུ་ཐོབ་པར་གྱུར་ཅིག་སེམས་ཅན་ཐམས་ཅད་བྱང་ཆུབ་སེམས་དཔའི་སྤྱོད་པ་ཡང་དག་པར་སྟོན་པ་དང་ཆོས་ཡང་དག་པར་སྟོན་པ་དང། ཡོན་
[043-46b4] ཏན་ཡང་དག་པར་སྟོན་པ་དང། ནན་ཏན་ཡང་དག་པར་སྟོན་པ་དང་འགྲུབ་པ་ཡང་དག་པར་སྟོན་པ་དང། བྱང་ཆུབ་སེམས་དཔའི་སྤྱོད་ཡུལ་དང། སྨོན་ལམ་ཡང་དག་པར་སྟོན་
[043-46b5] པ་དང། འཇིག་རྟེན་གྱི་ཁམས་གཞན་ན་བཞུགས་པའི་སངས་རྒྱས་ཐམས་ཅད་ཡང་དག་པར་སྟོན་པ་དང། སངས་རྒྱས་ཐམས་ཅད་ཀྱི་རྣམ་པར་འཕྲུལ་པ་དང། ཆོ་འཕྲུལ་ཡང་དག་
[043-46b6] པར་སྟོན་པ་དང། བྱང་ཆུབ་སེམས་དཔའི་རྣམ་པར་ཐར་པ་བསམ་གྱིས་མི་ཁྱབ་པའི་བྱིན་གྱི་རླབས་ཡང་དག་པར་སྟོན་པ་དང་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང་
[043-46b7] སྨོན་ལམ་ཡོངས་སུ་རྫོགས་པས་ཐམས་ཅད་མཁྱེན་པ་ཡང་དག་པར་སྟོན་པར་གྱུར་ཅིག་དེ་ལྟར་ཡོངས་སུ་དག་པའི་ལུས་ཀྱི་རྣམ་པས་སེམས་ཅན་ཐམས་ཅད་མ་ལུས་པར་ཡོངས་


[043-47a0] [47A] 
[043-47a1] ༄༅། །སུ་བཟུང་སྟེ། ཐམས་ཅད་མཁྱེན་པའི་བསོད་ནམས་ཀྱི་སྐུ་ཡོངས་སུ་དག་པ་དང་ལྡན་པར་གྱུར་ཅིག་གཞན་ཡང་བྱང་ཆུབ་སེམས་དཔའ་སེམས་དཔའ་
[043-47a2] ཆེན་པོ་ཆོས་ཀྱི་སྦྱིན་པས་འབྱུང་བ་ལ་སོགས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་འཇིག་རྟེན་གྱི་ཁམས་ཐམས་ཅད་དུ་རྗེས་སུ་སོང་བའི་
[043-47a3] ལུས་ཀྱིས་བྱང་ཆུབ་སེམས་དཔའི་སྤྱད་པ་སྤྱོད་པར་གྱུར་ཅིག་འགྲོ་བ་ཐམས་ཅད་ཀྱིས་བལྟ་ན་དོན་ཡོད་ཅིང་བྱང་ཆུབ་ཀྱི་སེམས་ལས་ཕྱིར་མི་ལྡོག་པ་དང། སེམས་ཅན་ཐམས་
[043-47a4] ཅད་ལ་མཐུན་པར་གྱུར་པས་བསམ་པ་མི་འཁྲུགས་པ་དང། བསྐལ་པ་ཐམས་ཅད་དུ་སྐྱོ་བ་མེད་པར་བྱང་བས་འཇིག་རྟེན་གྱི་ཁམས་ཐམས་ཅད་དུ་མ་འོངས་པའི་དུས་ཀྱི་ཕྱི་མའི་
[043-47a5] མཐའི་མུར་ཐུག་པར་གནས་པ་དང། ཆོས་ཀྱི་དབྱིངས་ཚད་མེད་པར་སྙིང་རྗེ་ཆེན་པོ་རྒྱུན་མི་གཅོད་པས། སེམས་ཅན་ཐམས་ཅད་ལ་དུས་ལ་བབ་པར་ཆོས་སྟོན་པ་མི་གཏོང་
[043-47a6] བས་དབང་པོ་ཡང་དག་པ་ཇི་ལྟ་བ་བཞིན་དུ་ཤེས་པ་དང། དགེ་བའི་བཤེས་གཉེན་དྲན་པའི་ཁོངས་སུ་གཏོགས་པའི་སེམས་དང་ལྡན་པས་སེམས་བསྐྱེད་པ་གཅིག་དང་ཡང་མི་
[043-47a7] འབྲལ་བ་དང། སངས་རྒྱས་ཐམས་ཅད་འདོད་ཅིང་ཞལ་བལྟ་བའི་སེམས་ཀྱིས་དེ་བཞིན་གཤེགས་པ་ཡིད་ལ་བྱེད་པ་མི་གཏོང་བ་དང། དགེ་བའི་རྩ་བ་བརྩམས་པ་ཐམས་


[043-47b0] [47B] 
[043-47b1] སེམས་ཅན་ཐམས་ཅད་ཐམས་ཅད་མཁྱེན་པའི་སེམས་ལ་རབ་ཏུ་དགོད་པའི་སེམས་ཀྱི་ཕྱིར་མི་ལྡོག་པའི་འཁོར་ལོ་ཐོབ་པར་བྱ་བའི་ཕྱིར། སངས་
[043-47b2] རྒྱས་ཀྱི་ཆོས་སྣང་བ་ཐམས་ཅད་ཀྱིས་ཆོས་ཐམས་ཅད་ལ་ལྟ་ཞིང་སེམས་པ་ཡང་དག་པར་ལེན་པས་ཆོས་ཀྱི་སྤྲིན་ཡང་དག་པར་འཛིན་པའི་བྱིན་གྱི་རླབས་ཀྱིས་བྱང་ཆུབ་སེམས་དཔའི་
[043-47b3] སྤྱད་པ་སྤྱོད་པར་གྱུར་ཅིག་སེམས་ཅན་ཐམས་ཅད་འཇུག་པ་དང་ཞིང་ཐམས་ཅད་ལ་འཇུག་པ་དང། ཆོས་ཐམས་ཅད་ལ་འཇུག་པ་དང་འཇིག་རྟེན་དང་དུས་ཐམས་ཅད་ལ་འཇུག་
[043-47b4] པ་དང། སེམས་ཅན་ཐམས་ཅད་ཀྱི་ལས་དང་རྣམ་པར་སྨིན་པ་ཤེས་པ་ལ་འཇུག་པ་དང། བྱང་ཆུབ་སེམས་དཔའ་ཐམས་ཅད་ཀྱི་ཐབས་མཁས་པའི་ཡེ་ཤེས་ལ་འཇུག་པ་དང། བྱང་
[043-47b5] ཆུབ་སེམས་དཔའ་ཐམས་ཅད་ཀྱི་མངོན་པར་བསྒྲུབ་པའི་ཡེ་ཤེས་ལ་འཇུག་པ་དང། བྱང་ཆུབ་སེམས་དཔའ་ཐམས་ཅད་ཀྱི་རྣམ་པར་དག་པའི་སྤྱོད་ཡུལ་གྱི་ཡེ་ཤེས་ལ་འཇུག་པ་དང་
[043-47b6] སངས་རྒྱས་ཐམས་ཅད་ཀྱི་བྱིན་གྱི་རླབས་དང། ཁྱུ་མཆོག་གི་མཐུ་ལ་འཇུག་པ་དང། ཆོས་ཀྱི་དབྱིངས་མཐའ་དང་དབུས་མེད་པ་ཐམས་ཅད་ལ་འཇུག་པ་རབ་ཏུ་ཐོབ་པ་ལ་གནས་
[043-47b7] ཤིང་བྱང་ཆུབ་སེམས་དཔའི་སྤྱོད་པ་སྤྱོད་པར་གྱུར་ཅིག་ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་ཡོངས་སུ་བསྔོའོ། །གཞན་ཡང་བྱང་ཆུབ་


[043-48a0] [48A] 
[043-48a1] ༄༅། །སེམས་དཔའ་སེམས་དཔའ་ཆེན་པོ་དགེ་བའི་ལས་དང། ཆོས་ལ་བརྩོན་པ་དགེ་བའི་རྩ་བ་དེ་དག་ཞིང་ཐམས་ཅད་ཡོངས་སུ་དག་པར་བྱ་བའི་ཕྱིར་
[043-48a2] འདི་ལྟར་ཡོངས་སུ་བསྔོ་སྟེ། སངས་རྒྱས་ཀྱི་ཞིང་གཅིག་ཀྱང་རྒྱན་དང་ལྷབ་ལྷུབ་བརྗོད་དུ་མེད་པའི་ཡང་བརྗོད་དུ་མེད་པ་དང་ལྡན་ཞིང་ཆོས་ཀྱི་དབྱིངས་ཚད་མེད་པར་ཤིན་ཏུ་ཡངས་
[043-48a3] པར་གྱུར་ཏེ། སངས་རྒྱས་ཀྱི་ཞིང་གཅིག་ཇི་ལྟ་བ་དེ་བཞིན་དུ་སངས་རྒྱས་ཀྱི་ཞིང་སངས་རྒྱས་ཀྱི་ཡེ་ཤེས་ཀྱིས་མངོན་པར་སངས་རྒྱས་པ་ཐམས་ཅད་མ་ལུས་པར་དེ་ལྟར་རྣམ་པར་
[043-48a4] དག་ཅིང་འོད་གསལ་བ་དང། བཟང་ཞིང་བསྒྲིབས་པ་མེད་པར་གྱུར་ཅིག་སངས་རྒྱས་ཀྱི་ཞིང་གཅིག་ཏུ་དམིགས་པ་རྣམ་པར་དག་པ་རྣམས་ཇི་ལྟར་གཟུགས་བརྙན་གྱི་ཚུལ་
[043-48a5] གྱིས་ཡོངས་སུ་སྣང་བ་དེ་བཞིན་དུ་སངས་རྒྱས་ཀྱི་ཞིང་མ་ལུས་པ་ཐམས་ཅད་དུའང་ཡོངས་སུ་སྣང་བར་གྱུར་ཅིག་སངས་རྒྱས་ཀྱི་ཞིང་དེ་དག་ཐམས་ཅད་ཀྱང་གཅིག་བཟུང་བས་
[043-48a6] ཡོངས་སུ་བཟུང་སྟེ། ཆོས་ཀྱི་དབྱིངས་ཚད་མེད་པར་རྟོགས་པའི་རྣམ་པར་དག་པས་རྣམ་པར་དག་པར་གྱུར་ཅིག་འདི་ལྟ་སྟེ། རིན་པོ་ཆེའི་རྒྱན་གྲངས་མེད་པ་ཀུན་ནས་གནས་
[043-48a7] པར་གྱུར་ཅིག་གོས་རིན་པོ་ཆེ་ཐམས་ཅད་བཏིང་ཞིང། རིན་པོ་ཆེ་སྣ་ཚོགས་གྲངས་མེད་པ་ཐམས་ཅད་ཀྱི་རིན་པོ་ཆེ་རྣམ་པར་དག་པའི་གདན་ཀུན་ནས་གནས་པར་གྱུར་ཅིག་


[043-48b0] [48B] 
[043-48b1] རིན་པོ་ཆེའི་བླ་རེ་གྲངས་མེད་པ་ཀུན་ནས་གནས་པར་གྱུར་ཅིག། རིན་པོ་ཆེ་ཐམས་ཅད་གཅིག་ནས་གཅིག་ཏུ་བརྒྱུད་པས་ཡོངས་སུ་བཟུང་
[043-48b2] ཞིང༑ རིན་པོ་ཆེའི་གདུགས་གྲངས་མེད་པ་ཀུན་ནས་གནས་པར་གྱུར་ཅིག་།ནོར་གྱི་དབྱིག་ཐམས་ཅད་ཀྱི་ཆར་རབ་ཏུ་འབབ་པའི་རིན་པོ་ཆེའི་སྤྲིན་གྲངས་མེད་པ་ཀུན་ནས་གནས་པར་གྱུར་
[043-48b3] ཅིག༑ བལྟ་ན་ཡིད་དུ་འོང་བ་རྣམ་པར་དག་པའི་རིན་པོ་ཆེའི་མེ་ཏོག་གྲངས་མེད་པ་ཀུན་ནས་གནས་པར་གྱུར་ཅིག། རིན་པོ་ཆེ་སྣ་ཚོགས་ཀྱིས་སྐར་ཁུང་ཤིན་ཏུ་བརྒྱན་ཅིང། རིན་པོ་
[043-48b4] ཆེ་ཐམས་ཅད་ཀྱི་སྟེགས་བུ་གྲངས་མེད་པ་ཀུན་ནས་གནས་པར་གྱུར་ཅིག་སངས་རྒྱས་ཀྱི་དབྱངས་ཡིད་དུ་འོང་བ་སེམས་ཅན་ཐམས་ཅད་ཀྱི་ཁམས་སུ་སྒྲོག་ཅིང། རིན་པོ་ཆེའི་དྲིལ་
[043-48b5] བུ་གྲངས་མེད་པ་ཀུན་ནས་གནས་མེད་པར་གྱུར་ཅིག་སངས་རྒྱས་ཀྱི་བྱང་ཆུབ་ཀྱི་ཡོན་ཏན་གྱིས་སེམས་རྒྱས་ཤིང་གསལ་བས་རིན་པོ་ཆེའི་པདྨོ་གྲངས་མེད་པ་ཀུན་ནས་གནས་པར་
[043-48b6] གྱུར་ཅིག་རིན་པོ་ཆེ་ཐམས་ཅད་ཀྱི་མེ་ཏོག་དང་ལྡན་པའི་རིན་པོ་ཆེའི་ཤིང་གྲངས་མེད་པ་ཀུན་ནས་གནས་པར་གྱུར་ཅིག་བྱང་ཆུབ་སེམས་དཔའ་མང་པོའི་གནས་རིན་པོ་ཆེའི་གཙུག་
[043-48b7] ལག་ཁང་གྲངས་མེད་པ་ཀུན་ནས་གནས་པར་གྱུར་ཅིག་སངས་རྒྱས་ཐམས་ཅད་ཀྱི་ཞིང་ཐམས་ཅད་དུ་ཡིད་དུ་འོང་བར་རྒྱུ་བའི་རིན་པོ་ཆེའི་ཁང་པ་བརྩེགས་པ་གྲངས་མེད་པ་ཀུན་ནས་


[043-49a0] [49A] 
[043-49a1] ༄༅། །གནས་པར་གྱུར་ཅིག། རིན་པོ་ཆེའི་རྒྱན་ཆེན་པོས་སྤྲས་པའི་རིན་པོ་ཆེའི་བ་གམ་གྲངས་མེད་པ་ཀུན་ནས་གནས་པར་གྱུར་ཅིག་།རིན་པོ་ཆེ་ཐམས་ཅད་རྣམ་
[043-49a2] པར་དག་པས་རྣམ་པར་དག་པའི་རིན་པོ་ཆེའི་རྟ་བབས་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཐམས་ཅད་ཀྱི་སེ་མོ་དོ་ལས་རབ་ཏུ་བཀྱེ་བའི་རིན་པོ་ཆེའི་འོད་ཟེར་གྱི་སྒོ་
[043-49a3] གྲངས་མེད་པ་རྣམས་ཀུན་ནས་གནས་པར་གྱུར་ཅིག་རིན་པོ་ཆེ་སྣ་ཚོགས་ཀྱིས་བརྒྱན་པའི་ཤིང་ཏ་ལ་རིན་པོ་ཆེའི་ཟླ་གམ་གྲངས་མེད་པས་བརྒྱན་པ་ཀུན་ནས་གནས་པར་གྱུར་ཅིག་
[043-49a4] བསམ་གྱིས་མི་ཁྱབ་པའི་རིན་པོ་ཆེས་རྣམ་པར་དག་པའི་རིན་པོ་ཆེའི་སྐར་ཁུང་རྣམ་པ་སྣ་ཚོགས་གྲངས་མེད་པ་ཀུན་ནས་གནས་པར་གྱུར་ཅིག། དེ་བཞིན་གཤེགས་པའི་འཕྲིན་ལས་ཀྱི་དགེ་
[043-49a5] བའི་རྩ་བ་རབ་ཏུ་གྲུབ་པས་རིན་པོ་ཆེའི་རྒྱན་དང། ལྷབ་ལྷུབ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཐམས་ཅད་ཀྱི་རྒྱན་དང་ལྡན་པའི་རིན་པོ་ཆེའི་སྙིང་པོ་རབ་ཏུ་བརྒྱན་པ་
[043-49a6] གྲངས་མེད་པ་ཀུན་ནས་གནས་པར་གྱུར་ཅིག་ཡིད་དུ་འོང་བའི་རིན་པོ་ཆེས་ཤིན་ཏུ་རྣམ་པར་དག་པའི་རིན་པོ་ཆེའི་རྒྱན་དང་ལྷབ་ལྷུབ་སྣ་ཚོགས་གྲངས་མེད་པ་ཀུན་ནས་གནས་པར་
[043-49a7] གྱུར་ཅིག་ཆོས་ཐམས་ཅད་ཀྱི་རྒྱུན་ཤིན་ཏུ་རིག་པར་འབབ་པའི་རིན་པོ་ཆེའི་ཆུ་ཀླུང་གྲངས་མེད་པ་རྣམས་ཀུན་ནས་གནས་པར་གྱུར་ཅིག་ཆོས་རྒྱ་མཚོ་ཐམས་ཅད་དང་ལྡན་པའི་


[043-49b0] [49B] 
[043-49b1] ཅིག་ཆོས་ཐམས་ཅད་ཀྱི་མེ་ཏོག་པུཎྜ་རི་ཀ་རྗེས་སུ་སྒྲོགས་པའི་རིན་པོ་ཆེའི་མེ་ཏོག་པུཎྜ་རི་ཀ་གྲངས་མེད་པ་ཀུན་ནས་གནས་པར་
[043-49b2] གྱུར་ཅིག། ཡེ་ཤེས་ཀྱི་རི་བོ་ཤིན་ཏུ་འཕགས་ཤིང་རྣམ་པར་དག་པའི་རིན་པོ་ཆེའི་རི་བོ་གྲངས་མེད་པ་ཀུན་ནས་གནས་པར་གྱུར་ཅིག་།རིན་པོ་ཆེ་ཐམས་ཅད་ཀྱི་སྲད་བུ་བྲེས་པའི་རིན་པོ་ཆེས་
[043-49b3] མིག་མངས་རིས་སུ་རྣམ་པར་ཕྱེ་བ་གྲངས་མེད་པ་ཀུན་ནས་གནས་པར་གྱུར་ཅིག་ཡེ་ཤེས་ཆེན་པོའི་འོད་ཟེར་གྱིས་ཆོས་ཀྱི་དབྱིངས་ཐམས་ཅད་དུ་སྣང་བར་བྱེད་པའི་རིན་པོ་ཆེའི་འོད་ཐོགས་
[043-49b4] པ་མེད་པར་གསལ་བ་གྲངས་མེད་པ་ཀུན་ནས་གནས་པར་གྱུར་ཅིག། ཡིད་དུ་འོང་བའི་སྒྲ་སྙན་པར་སྒྲོགས་པའི་རིན་པོ་ཆེའི་དྲིལ་བུ་རབ་ཏུ་དཀྲོལ་བ་གྲངས་མེད་པ་ཀུན་ནས་གནས་པར་གྱུར་
[043-49b5] ཅིག༑ བྱང་ཆུབ་ཀྱི་སེམས་རིན་པོ་ཆེ་དང་ལྡན་པས་རིན་པོ་ཆེ་རྣམ་པར་དག་པས་རྣམ་པར་དཔྱང་བ་གྲངས་མེད་པ་ཀུན་ནས་གནས་པར་གྱུར་ཅིག། རིན་པོ་ཆེའི་ཁ་དོག་བསམ་གྱིས་མི་ཁྱབ་
[043-49b6] ཅིང་རྣམ་པར་དག་པའི་སྣམ་བུ་རིན་པོ་ཆེ་རབ་ཏུ་དཔྱང་པ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེའི་ཟླ་གམ་གྱི་རྒྱལ་མཚན་གྱིས་རྣམ་པར་མཛེས་པའི་རིན་པོ་ཆེའི་རྒྱལ་
[043-49b7] མཚན་བསྒྲེང་བ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཐམས་ཅད་ཀྱི་བ་དན་གྱི་སྤྲིན་གྱི་ཆར་མངོན་པར་འབབ་པའི་རིན་པོ་ཆེའི་བ་དན་གྲངས་མེད་པ་ཀུན་ནས་གནས་


[043-50a0] [50A] 
[043-50a1] ༄༅། །པར་གྱུར་ཅིག་བར་སྣང་གི་རྒྱན་སྣ་ཚོགས་ཀྱི་སྣམ་བུ་རིན་པོ་ཆེའི་ལྡ་ལྡི་མངོན་པར་བྲེས་པ་གྲངས་མེད་པ་ཀུན་ནས་གནས་པར་གྱུར་ཅིག། རིན་པོ་ཆེ་སྣ་
[043-50a2] ཚོགས་རེག་ན་བདེ་བའི་རིན་པོ་ཆེའི་གདིང་བ་ཡོངས་སུ་བཏིང་བ་གྲངས་མེད་པ་ཀུན་ནས་གནས་པར་གྱུར་ཅིག་བྱང་ཆུབ་སེམས་དཔའ་ཐམས་ཅད་ཡང་དག་པར་སྟོན་ཅིང། ཐམས་
[043-50a3] ཅད་མཁྱེན་པའི་སྤྱན་རྣམ་པར་སྦྱོང་བའི་རིན་པོ་ཆེའི་ཀློང་གྲངས་མེད་པ་ཀུན་ནས་གནས་པར་གྱུར་ཅིག་བྱང་ཆུབ་སེམས་དཔའི་ཚོགས་བརྒྱ་སྟོང་ཐམས་ཅད་ཀྱིས་མཛེས་པར་གྱུར་
[043-50a4] པའི་རིན་པོ་ཆེའི་སེན་མོ་དོ་རབ་ཏུ་དཔྱང་པ་གྲངས་མེད་པ་ཀུན་ནས་གནས་པར་གྱུར་ཅིག་གནས་པ་དང་མི་གནས་པ་ཐམས་ཅད་ལས་ཤིན་ཏུ་འདས་པས་རིན་པོ་ཆེའི་ཁང་པ་དང་
[043-50a5] གནས་གྲངས་མེད་པ་ཀུན་ནས་གནས་པར་གྱུར་ཅིག། རྡོ་རྗེ་རིན་པོ་ཆེས་མཛེས་པར་གྱུར་ཅིག། རིན་པོ་ཆེའི་རྒྱན་གྱིས་རབ་ཏུ་བརྒྱན་པ་གྲངས་མེད་པ་ཀུན་ནས་གནས་པར་གྱུར་ཅིག་
[043-50a6] གྲངས་མེད་པར་མཐོང་བ་ཐམས་ཅད་རྣམ་པར་དག་ཅིང་རིན་པོ་ཆེ་སྣ་ཚོགས་ཀྱིས་ཤིན་ཏུ་བརྒྱན་པ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཁྱད་པར་དུ་འཕགས་པ་
[043-50a7] ཐམས་ཅད་དང་ལྡན་ཞིང། རིན་པོ་ཆེ་རྣམ་པར་དག་པས་རྣམ་པར་དཔྱང་པ་གྲངས་མེད་པ་ཀུན་ནས་གནས་པར་གྱུར་ཅིག་ཆགས་པ་མེད་པའི་ལུས་ཀྱི་ཚུལ་རྣམ་པར་དག་


[043-50b0] [50B] 
[043-50b1] ཀུན་ནས་གནས་པར་གྱུར་ཅིག། འཇིག་རྟེན་གྱི་ཁམས་ཐམས་ཅད་དུ་དྲི་ཞིམ་པོ་རྗེས་སུ་སོང་ཞིང། རིན་པོ་ཆེའི་
[043-50b2] སྤོས་གྲངས་མེད་པ་ཀུན་ནས་གནས་པར་གྱུར་ཅིག། སྤྲུལ་པ་རེ་རེ་ཞིང་ཆོས་ཀྱི་དབྱིངས་ཀྱི་ཚད་དང་མཉམ་པས་རིན་པོ་ཆེའི་འཕྲུལ་བ་ཤིན་ཏུ་སྤྲུལ་པ་གྲངས་མེད་པ་ཀུན་ནས་གནས་
[043-50b3] པར་གྱུར་ཅིག་སྣང་བ་རེ་རེ་ལས་སྣང་བ་ཐམས་ཅད་སྟོན་ཅིང་རིན་པོ་ཆེའི་སྣང་བ་གྲངས་མེད་པ་ཀུན་ནས་གནས་པར་གྱུར་ཅིག་ཆོས་ཀྱི་ཡེ་ཤེས་ཀྱི་འོད་རྣམ་པར་དག་པའི་
[043-50b4] རིན་པོ་ཆེའི་འོད་གྲངས་མེད་པ་ཀུན་ནས་གནས་པར་གྱུར་ཅིག། འོད་ཟེར་རེ་རེས་ཀྱང་ཆོས་ཀྱི་དབྱིངས་ཐམས་ཅད་དུ་ཁྱབ་པར་འགྱུར་བའི་རིན་པོ་ཆེའི་འོད་ཟེར་ཉམས་པ་མེད་
[043-50b5] པ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེའི་འབྱུང་གནས་ཐམས་ཅད་དང་ལྡན་པའི་རིན་པོ་ཆེའི་འབྱུང་བ་གྲངས་མེད་པ་ཀུན་ནས་གནས་པར་གྱུར་ཅིག་
[043-50b6] ཆོས་རིན་པོ་ཆེའི་དབྱིག་ཐམས་ཅད་སྦྱིན་པའི་རིན་པོ་ཆེའི་མཛོད་གྲངས་མེད་པ་ཀུན་ནས་གནས་པར་གྱུར་ཅིག་དེ་བཞིན་གཤེགས་པའི་རྒྱལ་མཚན་ཤིན་ཏུ་འཕགས་
[043-50b7] པའི་རིན་པོ་ཆེའི་དཔལ་གྲངས་མེད་པ་ཀུན་ནས་གནས་པར་གྱུར་ཅིག་ཡེ་ཤེས་བཟང་པོ་ཆེན་པོ་རྣམ་པར་དག་པའི་རིན་པོ་ཆེ་བཟང་པོ་གྲངས་མེད་པ་ཀུན་ནས་གནས་པར་


[043-51a0] [51A] 
[043-51a1] ༄༅། །གྱུར་ཅིག་བྱང་ཆུབ་སེམས་དཔའ་ཐམས་ཅད་ཀྱི་ཏིང་ངེ་འཛིན་ལ་དགའ་ཞིང་རྩེ་བའི་རིན་པོ་ཆེའི་བཟའ་ཤིང་གི་ར་བ་ཤིན་ཏུ་བརྒྱན་
[043-51a2] པ་གྲངས་མེད་པ་ཀུན་ནས་གནས་པར་གྱུར་ཅིག་དེ་བཞིན་གཤེགས་པའི་དབྱངས་ཀྱིས་འགྲོ་བ་ཐམས་ཅད་རྣམ་པར་བསྟན་པའི་རིན་པོ་ཆེའི་དབྱངས་གྲངས་མེད་
[043-51a3] པ་ཀུན་ནས་གནས་པར་གྱུར་ཅིག། རིན་པོ་ཆེ་ཐམས་ཅད་ཀྱི་འབྲུ་ལས་ཆོས་ཀྱི་འོད་ཟེར་རབ་ཏུ་འགྱེད་པའི་རིན་པོ་ཆེའི་གཟུགས་གྲངས་མེད་པ་ཀུན་ནས་གནས་པར་
[043-51a4] གྱུར་ཅིག་མཚན་ཐམས་ཅད་མཚན་མ་ཡིན་པས་བརྒྱན་པའི་རིན་པོ་ཆེ་འདྲ་བ་མེད་པ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཐམས་ཅད་ཀྱི་རིམ་
[043-51a5] གྲོ༑ བྱང་ཆུབ་སེམས་དཔའི་དགའ་བ་བསྐྱེད་པའི་རིན་པོ་ཆེའི་རིམ་གྲོ་གྲངས་མེད་པ་ཀུན་ནས་གནས་པར་གྱུར་ཅིག། རིན་པོ་ཆེ་ཐམས་ཅད་ཀྱིས་ལྷུན་ལེགས་
[043-51a6] པར་བརྩིགས་པའི་རིན་པོ་ཆེ་ལས་བསྒྲུབས་པ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཐམས་ཅད་ཀྱིས་ཤིན་ཏུ་བརྟན་པར་བརྒྱན་པའི་རིན་པོ་
[043-51a7] ཆེའི་གནས་གྲངས་མེད་པ་རྣམས་ཀུན་ནས་གནས་པར་གྱུར་ཅིག། བྱང་ཆུབ་སེམས་དཔའི་ཏིང་ངེ་འཛིན་གཞལ་དུ་མེད་པའི་གོས་བདེ་བར་བགོ་བ་རབ་ཏུ་ཐོབ་


[043-51b0] [51B] 
[043-51b1] གནས་པར་གྱུར་ཅིག་སེམས་བསྐྱེད་མ་ཐག་ཏུ་ཤིན་ཏུ་མཐོང་བའི་གཟུངས་རབ་ཏུ་ཐོབ་ཅིང་ཆོས་གོས་དང་ལྡན་པ་གྲངས་མེད་
[043-51b2] པ་ཀུན་ནས་གནས་པར་གྱུར་ཅིག་ལུས་རིན་པོ་ཆེ་ཐམས་ཅད་རྣམ་པར་སྨིན་པ་ངེས་པར་རྟོགས་ཤིང་རྣམ་པར་དག་པའི་རིན་པོ་ཆེས་བསྒོས་པ་གྲངས་མེད་པ་ཀུན་ནས་གནས་པར་གྱུར་
[043-51b3] ཅིག༑ མཐོང་མ་ཐག་ཏུ་ཆོས་ཐམས་ཅད་ཀྱི་ཚུལ་ཤེས་པའི་མིག་རྣམ་པར་དག་ཅིང་ཉམས་པ་མེད་པར་བལྟ་བའི་རིན་པོ་ཆེ་གྲངས་མེད་པ་ཀུན་ནས་གནས་པར་གྱུར་ཅིག། ཡེ་ཤེས་ཀྱི་
[043-51b4] ཕུང་པོས་གྲུབ་པའི་རིན་པོ་ཆེའི་འོད་ཀྱི་ཕུང་པོ་གྲངས་མེད་པ་ཀུན་ནས་གནས་པར་གྱུར་ཅིག་དེ་བཞིན་གཤེགས་པའི་སེང་གེའི་གཟིམས་ཀྱི་ང་རོས་རྣམ་པར་དག་པའི་རིན་པོ་ཆེའི་
[043-51b5] མལ་གྲངས་མེད་པ་ཀུན་ནས་གནས་པར་གྱུར་ཅིག་ཡེ་ཤེས་ཀྱི་མར་མེ་ཡོངས་སུ་གྲུབ་པའི་རིན་པོ་ཆེའི་མར་མེ་གྲངས་མེད་པ་མང་པོ་ཀུན་ནས་གནས་པར་གྱུར་ཅིག། ཤིང་ཏ་ལ་གཅིག་
[043-51b6] དང་གཉིས་ལ་རིན་པོ་ཆེའི་སྲད་བུས་མིག་མངས་རིས་སུ་བྲིས་པ་ཤིན་ཏུ་རྣམ་པར་དག་པའི་རིན་པོ་ཆེའི་ཤིང་ཏ་ལ་གྲངས་མེད་པ་མང་པོ་ཀུན་ནས་གནས་པར་གྱུར་ཅིག། རིན་པོ་ཆེའི་
[043-51b7] ཡལ་གས་ཤིན་ཏུ་རྣམ་པར་དག་པའི་རིན་པོ་ཆེའི་སྡོང་པོ་གྲངས་མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་སྣ་ཚོགས་ཀྱི་ཡལ་ག་དང་ལྡན་པའི་རིན་པོ་ཆེའི་ཤིང་ལོ་གྲངས་མེད་པ་


[043-52a0] [52A] 
[043-52a1] ༄༅། །ཀུན་ནས་གནས་པར་གྱུར་ཅིག་བསམ་གྱིས་མི་ཁྱབ་པའི་བྱ་མང་པོ་ཆོས་ཀྱི་རྒྱུན་སྒྲོག་པས་བརྒྱན་པའི་རིན་པོ་ཆེའི་ནགས་ཚལ་གྲངས་མེད་པ་ཀུན་ནས་གནས་
[043-52a2] བར་གྱུར་ཅིག་ཡེ་ཤེས་ཀྱི་སྣང་བ་ཀུན་ཏུ་གཏོང་བའི་རིན་པོ་ཆེའི་ལོ་མ་དང་ལྡན་པ་གྲངས་མེད་པ་ཀུན་ནས་གནས་པར་གྱུར་ཅིག། བྱང་ཆུབ་སེམས་དཔའ་བསམ་གྱིས་མི་ཁྱབ་པ་མེ་ཏོག་
[043-52a3] གཅིག་ལ་གནས་ཤིང། ཆོས་ཀྱི་དབྱིངས་ཐམས་ཅད་དུ་རྒྱུ་བའི་རིན་པོ་ཆེའི་མེ་ཏོག་དང་ལྡན་པ་གྲངས་མེད་པ་ཀུན་ནས་གནས་པར་གྱུར་ཅིག། ཐམས་ཅད་མཁྱེན་པའི་ཡེ་ཤེས་ཆེན་པོ་
[043-52a4] ལས་ཕྱིར་མི་ལྡོག་པའི་འབྲས་བུ་རབ་ཏུ་ཐོབ་པའི་རིན་པོ་ཆེའི་འབྲས་བུ་དང་ལྡན་པ་གྲངས་མེད་པ་ཀུན་ནས་གནས་པར་གྱུར་ཅིག་།གྲོང་གི་ཆོས་ཐམས་ཅད་ཡོངས་སུ་སྤངས་པར་གནས་
[043-52a5] པའི་རིན་པོ་ཆེའི་གྲོང་གྲངས་མེད་པ་ཀུན་ནས་གནས་པར་གྱུར་ཅིག་།རིན་པོ་ཆེ་ཐམས་ཅད་ཀྱིས་ཡོག་པའི་སེམས་ཅན་གྱིས་གང་ཞིང་རིན་པོ་ཆེའི་འབྱུང་གནས་གྲངས་མེད་པ་ཀུན་
[043-52a6] ནས་གནས་པར་གྱུར་ཅིག་མཐུ་བོ་ཆེ་དཔའ་བོ་ཆོས་ཀྱི་གོ་ཆ་བརྟན་པ་བགོས་པས་བྱང་ཆུབ་སེམས་དཔའི་སེམས་ཕྱིར་མི་ལྡོག་པ་དང་ལྡན་པའི་རྒྱལ་པོའི་གནས་རིན་པོ་ཆེ་གྲངས་
[043-52a7] མེད་པ་ཀུན་ནས་གནས་པར་གྱུར་ཅིག་སེམས་ཀྱི་གནས་ཐམས་ཅད་ལས་རྣམ་པར་འདས་པས་རབ་ཏུ་གང་བའི་རིན་པོ་ཆེའི་གནས་གྲངས་མེད་པ་ཀུན་ནས་གནས་པར་གྱུར་


[043-52b0] [52B] 
[043-52b1] ཡོངས་སུ་ཤེས་པའི་གོས་ཐམས་ཅད་རབ་ཏུ་བགོ་བའི་གོས་རིན་པོ་ཆེ་གྲངས་མེད་པ་ཀུན་ནས་གནས་པར་གྱུར་ཅིག་ཁྱིམ་མེད་པར་རབ་ཏུ་བྱུང་བའི་བྱང་ཆུབ་སེམས་དཔས་
[043-52b2] ཡོངས་སུ་གང་ཞིང་རིན་པོ་ཆེའི་འབྱུང་གནས་ཀྱི་གནས་གྲངས་མེད་པ་ཀུན་ནས་གནས་པར་གྱུར་ཅིག། བལྟ་ན་ཡིད་དུ་འོང་བ་རིན་པོ་ཆེ་དང་ལྡན་པའི་མཐུན་པའི་རིན་པོ་ཆེ་གྲངས་མེད་པ་
[043-52b3] ཀུན་ནས་གནས་པར་གྱུར་ཅིག་བསམ་གྱིས་མི་ཁྱབ་པའི་ཡེ་ཤེས་ཀྱི་འོད་འཕྲོ་བ་རབ་ཏུ་གཏོང་བའི་ཆོས་ཀྱི་འཁོར་ལོ་ཤིན་ཏུ་སྤྲུལ་པ་རབ་ཏུ་བསྐོར་བའི་རིན་པོ་ཆེའི་འཁོར་ལོ་གྲངས་
[043-52b4] མེད་པ་ཀུན་ནས་གནས་པར་གྱུར་ཅིག་རིན་པོ་ཆེ་ཐམས་ཅད་ཀྱི་ཤིང་རྣམ་པར་དག་པ་མིག་འཕྲུལ་གྱི་རྣམ་པ་ཤིན་ཏུ་དག་པའི་རིན་པོ་ཆེའི་ཤིང་གྲངས་མེད་པ་ཀུན་ནས་གནས་པར་
[043-52b5] གྱུར་ཅིག་བལྟ་ན་བསམ་གྱིས་མི་ཁྱབ་པའི་རིན་པོ་ཆེ་ཤིན་ཏུ་རྣམ་པར་བཀྲམ་པའི་རིན་པོ་ཆེའི་ས་རྣམ་པར་དག་པ་གྲངས་མེད་པ་ཀུན་ནས་གནས་པར་གྱུར་ཅིག་ཡིད་དུ་འོང་བའི་
[043-52b6] དབྱངས་ཆོས་ཀྱི་དབྱིངས་ཐམས་ཅད་དུ་སྒྲོག་པའི་རིན་པོ་ཆེའི་རོལ་མོ་བརྡུང་བ་གྲངས་མེད་པ་ཀུན་ནས་གནས་པར་གྱུར་ཅིག། ཕྱི་མའི་མཐའི་བསྐལ་པའི་མུར་བྱིན་གྱི་རླབས་རྒྱུན་མི་
[043-52b7] འཆད་པའི་རིན་པོ་ཆེའི་རོལ་མོ་དཀྲོལ་བ་གྲངས་མེད་པ་ཀུན་ནས་གནས་པར་གྱུར་ཅིག་ཆོས་རིན་པོ་ཆེ་རྣམས་ཡོངས་སུ་འཛིན་པའི་སེམས་ཅན་རིན་པོ་ཆེ་གྲངས་མེད་པ་ཀུན་ནས་གནས་


[043-53a0] [53A] 
[043-53a1] ༄༅། །པར་གྱུར་ཅིག་བསོད་ནམས་རིན་པོ་ཆེ་དང་ལྡན་པའི་ལུས་རིན་པོ་ཆེ་རྣམ་པར་དག་པ་གྲངས་མེད་པ་ཀུན་ནས་གནས་པར་གྱུར་ཅིག་ཆོས་རིན་པོ་ཆེ་རབ་ཏུ་བརྗོད་
[043-53a2] པའི་རྣམ་པར་དག་པའི་ངག་རིན་པོ་ཆེ་གྲངས་མེད་པ་ཀུན་ནས་གནས་པར་གྱུར་ཅིག་ཐམས་ཅད་མཁྱེན་པར་སྨོན་པའི་བསམ་པ་རིན་པོ་ཆེ་རབ་ཏུ་ཐོབ་པའི་སེམས་ཡོངས་སུ་བྱང་བ་རིན་པོ་
[043-53a3] ཆེ་གྲངས་མེད་པ་ཀུན་ནས་གནས་པར་གྱུར་ཅིག་ཐམས་ཅད་མཁྱེན་པའི་ཡེ་ཤེས་རིན་པོ་ཆེའི་སྟོབས་རྨོངས་པ་མེད་པ་ལ་རྟེན་པའི་དྲན་པ་རིན་པོ་ཆེ་ཡོངས་སུ་དག་པ་གྲངས་མེད་པ་
[043-53a4] ཀུན་ནས་གནས་པར་གྱུར་ཅིག་སངས་རྒྱས་ཐམས་ཅད་ཀྱི་ཆོས་རིན་པོ་ཆེ་བཟུང་བ་དང། ཡང་དག་པར་བཅང་བའི་བྱིན་གྱི་རླབས་ཡོད་པའི་རིག་པ་རིན་པོ་ཆེ་རྣམ་པར་དག་པ་གྲངས་མེད་
[043-53a5] པ་ཀུན་ནས་གནས་པར་གྱུར་ཅིག་སངས་རྒྱས་ཐམས་ཅད་ཀྱི་ཆོས་ཀྱི་མཛོད་ངེས་པར་རྟོགས་པའི་བྱང་ཆུབ་སེམས་དཔའི་བློ་གྲོས་རིན་པོ་ཆེ་ཡོངས་སུ་དག་པ་གྲངས་མེད་པ་ཀུན་ནས་
[043-53a6] གནས་པར་གྱུར་ཅིག་ཐམས་ཅད་མཁྱེན་པའི་རིན་པོ་ཆེ་ཤིན་ཏུ་ཡངས་པས་རྒྱས་པར་འགེངས་པའི་བློ་རིན་པོ་ཆེ་ཚད་མེད་པ་གྲངས་མེད་པ་ཀུན་ནས་གནས་པར་གྱུར་ཅིག་
[043-53a7] སྟོབས་བཅུ་རིན་པོ་ཆེ་ཐམས་ཅད་ཉམས་པ་མེད་པའི་མིག་རིན་པོ་ཆེ་ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག་ཆོས་ཀྱི་དབྱིངས་མཐའ་དང་དབུས་མེད་པ་


[043-53b0] [53B] 
[043-53b1] ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག་མཐུན་པའི་དྲི་རིན་པོ་ཆེ་རྣམ་པར་དག་པའི་སྣ་རིན་པོ་ཆེ་ཡོངས་སུ་
[043-53b2] དག་པ་གྲངས་མེད་པ་ཀུན་ནས་གནས་པར་གྱུར་ཅིག་མཐའ་དང་དབུས་མེད་པའི་ཚིག་གི་ཚུལ་ཐམས་ཅད་རྣམ་པར་སྟོན་པའི་ལྕེ་ཡངས་པ་རིན་པོ་ཆེ་གྲངས་མེད་པ་ཀུན་ནས་གནས་པར་
[043-53b3] གྱུར་ཅིག། འཇིག་རྟེན་གྱི་ཁམས་ཐམས་ཅད་དུ་ཐོགས་པ་མེད་པར་འགྲོ་བའི་ལུས་རིན་པོ་ཆེ་ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག་ཀུན་ཏུ་བཟང་པོའི་སྤྱོད་པ་
[043-53b4] དང། སྨོན་ལམ་ལ་བརྩོན་པའི་ཡིད་རིན་པོ་ཆེ་ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག་དབྱངས་རིན་པོ་ཆེ་རྣམ་པར་དག་པས་འཇིག་རྟེན་གྱི་ཁམས་ཐམས་ཅད་
[043-53b5] དུ་རྒྱས་པར་འགེངས་པའི་དབྱངས་རིན་པོ་ཆེ་ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག་ཡེ་ཤེས་རིན་པོ་ཆེ་སྔོན་དུ་འགྲོ་བའི་ལུས་ཀྱི་ལས་རིན་པོ་ཆེ་གྲངས་མེད་པ་ཀུན་
[043-53b6] ནས་གནས་པར་གྱུར་ཅིག། ཡེ་ཤེས་རིན་པོ་ཆེ་བསྒྲིབས་པ་མེད་པ་ལ་བརྩོན་པས་ངག་གི་ལས་རིན་པོ་ཆེ་ཡང་དག་པར་ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག་
[043-53b7] ཆགས་པ་མེད་པའི་ཡེ་ཤེས་རིན་པོ་ཆེའི་མཐར་ཐུག་པའི་ཡིད་ཀྱི་ལས་རིན་པོ་ཆེ་ཡངས་ཤིང་ཡོངས་སུ་དག་པ་གྲངས་མེད་པ་ཀུན་ནས་གནས་པར་གྱུར་ཅིག། སངས་རྒྱས་ཀྱི་ཞིང་དེ་དག་


[043-54a0] [54A] 
[043-54a1] ༄༅། །ཐམས་ཅད་ལ་སངས་རྒྱས་ཀྱི་ཞིང་གཅིག་དང། ཡུལ་གཅིག་དང། ཕྱོགས་གཅིག་དང། སྐྲའི་མཆོག་མའི་རྩེ་མོ་རེ་རེ་ཞིང་ཡང་དེ་ལྟར་སྐྱེ་མཆེད་ཀྱི་ཡེ་
[043-54a2] ཤེས་རྣམ་པར་དག་པའི་བྱང་ཆུབ་སེམས་དཔའ་ཚད་མེད་པ་ནས་བྱང་ཆུབ་སེམས་དཔའ་བརྗོད་དུ་མེད་པའི་ཡང་བརྗོད་དུ་མེད་པ་གྲངས་དང། བགྲང་བ་ལས་འདས་པས་ཀུན་ཏུ་གང་
[043-54a3] བར་གྱུར་ཅིག་ཕྱོགས་གཅིག་ཏུ་ཇི་ལྟ་བ་བཞིན་དུ་ཆོས་ཀྱི་དབྱིངས་ཀྱི་མཐས་གཏུགས་པ། ནམ་མཁའི་དབྱིངས་ཀྱི་ཁོངས་སུ་གཏོགས་པའི་སངས་རྒྱས་ཀྱི་ཞིང་མ་ལུས་པ་ཐམས་ཅད་
[043-54a4] ཀྱང་ཡོངས་སུ་གང་བར་གྱུར་ཅིག་དེ་ལྟར་བྱང་ཆུབ་སེམས་དཔའ་དགེ་བའི་རྩ་བ་དེ་དག་རིན་པོ་ཆེའི་དམིགས་པས། སངས་རྒྱས་ཀྱི་ཞིང་ཡོངས་སུ་དག་པའི་ཕྱིར་ཡོངས་སུ་བསྔོའོ། །
[043-54a5] སངས་རྒྱས་ཀྱི་ཞིང་དེ་དག་ཐམས་ཅད་ཀྱང་སངས་རྒྱས་ཀྱི་ཞིང་གཅིག་བཟུང་བས་བསྡུས་ཏེ། སྤོས་རྣམ་པ་སྣ་ཚོགས་ཐམས་ཅད་ཀྱི་སྤོས་ཀྱི་རྒྱན་ཚད་མེད་པ་ཀུན་ནས་གནས་པར་གྱུར་
[043-54a6] ཅིག་གཞུང་དེ་ལྟར་རིན་པོ་ཆེ་ཇི་ལྟ་བ་དེ་བཞིན་དུ་སྤོས་སུ་བསྔོ་བ་ཡང་ཁོང་དུ་ཆུད་པར་བྱས་ཏེ། ཡེ་ཤེས་ཀྱི་སྤོས་ཆགས་པ་མེད་པའི་མཐར་ཐུག་པའི་སྤོས་ཀྱི་ཡིད་ཀྱི་ལས་རྒྱ་ཆེན་
[043-54a7] པོ་ཡོངས་སུ་དག་པ། ཚད་མེད་པའི་བར་དུ་ཀུན་ནས་གནས་པར་གྱུར་ཅིག་དེ་བཞིན་དུ་མེ་ཏོག་སྣ་ཚོགས་ཐམས་ཅད་ཀྱི་མེ་ཏོག་གི་རྒྱན་བསམ་གྱིས་མི་ཁྱབ་པ་ཀུན་ནས་གནས་པར་གྱུར་


[043-54b0] [54B] 
[043-54b1] ཅེས་བྱ་བ་ནས་ཡེ་ཤེས་ཀྱི་མེ་ཏོག་ཆགས་པ་མེད་པའི་མཐར་ཐུག་པའི་ཡིད་ཀྱི་ལས་མེ་ཏོག་རྒྱ་ཆེ་ཞིང་ཡོངས་སུ་དག་པ་བསམ་གྱིས་མི་ཁྱབ་པ་ཀུན་ནས་གནས་པར་གྱུར་ཅིག་ཕྲེང་བ་
[043-54b2] དང། བྱུག་པ་སྣ་ཚོགས་ཐམས་ཅད་ཀྱི་ཕྲེང་བ་དང། བྱུག་པའི་རྒྱན་མཚུངས་པ་མེད་པ་ཀུན་ནས་གནས་པར་གྱུར་ཅིག་ཅེས་བྱ་བ་ནས་ཡེ་ཤེས་ཀྱི་ཕྲེང་བ་དང། བྱུག་པ་ཆགས་པ་མེད་པའི་མཐའ་
[043-54b3] ཐུག་པའི་ཡིད་ཀྱི་ལས་ཀྱི་ཕྲེང་བ་དང། བྱུག་པའི་རྒྱན་རྣམ་པར་དག་པ་མཚུངས་པ་མེད་པའི་བར་དུ་ཀུན་ནས་གནས་པར་གྱུར་ཅིག་།ཕྱེ་མ་དང། བདུག་པ་སྣ་ཚོགས་ཐམས་ཅད་ཀྱི་ཕྱེ་མ་དང་
[043-54b4] བདུག་པའི་རྒྱན་ས་མཚམས་མེད་པ་ཀུན་ནས་གནས་པར་གྱུར་ཅིག་ཅེས་བྱ་བ་ནས་ཡེ་ཤེས་ཀྱི་ཕྱེ་མ་དང། བདུག་པ་ཆགས་པ་མེད་པའི་མཐར་ཐུག་པའི་ཡིད་ཀྱི་ལས་ཀྱི་ཕྱེ་མ་དང། བདུག་
[043-54b5] པ་ཡོངས་སུ་དག་པ་ས་མཚམས་མེད་པའི་བར་དུ་ཀུན་ནས་གནས་པར་གྱུར་ཅིག་གོས་དང། ཆོས་གོས་སྣ་ཚོགས་ཐམས་ཅད་ཀྱི་གོས་དང་ཆོས་གོས་ཀྱི་རྒྱན་མུ་མེད་པ་ཀུན་ནས་གནས་
[043-54b6] པར་གྱུར་ཅིག་ཅེས་བྱ་བ་ནས་ཡེ་ཤེས་ཀྱི་གོས་དང། ཆོས་གོས་ཀྱི་རྒྱན་ཆགས་པ་མེད་པའི་མཐར་ཐུག་པའི་ཡིད་ཀྱི་ལས་ཁྲེལ་ཡོད་པ་དང། ངོ་ཚ་ཤེས་པའི་གོས་དང། ཆོས་གོས་ཡོངས་སུ་
[043-54b7] དག་པ་མུ་མེད་པའི་བར་དུ་ཀུན་ནས་གནས་པར་གྱུར་ཅིག་ཞིང་ཐམས་ཅད་དུ་གདུགས་སྣ་ཚོགས་ཡང་དག་པར་བཙུགས་པའི་གདུགས་ཀྱི་རྒྱན་ས་མཚམས་མེད་པ་ཀུན་ནས་གནས་པར་


[043-55a0] [55A] 
[043-55a1] ༄༅། །གྱུར་ཅིག་ཅེས་བྱ་བ་ནས་ཡེ་ཤེས་ཀྱི་གདུགས་ཀྱི་རྒྱན་ཆགས་པ་མེད་པའི་མཐར་ཐུག་པའི་ཡིད་ཀྱི་ལས་ཡེ་ཤེས་ཀྱིས་ཡང་དག་པར་ཁྱབ་པ་ཡོངས་སུ་དག་པ་
[043-55a2] ས་མཚམས་མེད་པའི་བར་དུ་ཀུན་ནས་གནས་པར་གྱུར་ཅིག་རྒྱལ་མཚན་དང། བ་དན་སྣ་ཚོགས་ཐམས་ཅད་ཀྱི་རྒྱལ་མཚན་དང། བ་དན་གྱི་རྒྱན་ཚད་མེད་པ་ཀུན་ནས་གནས་པར་གྱུར་
[043-55a3] ཅིག་ཅེས་བྱ་བ་ནས་ཡེ་ཤེས་ཀྱི་རྒྱལ་མཚན་དང། བ་དན་ཆགས་པ་མེད་པའི་མཐར་ཐུག་པའི་ཡིད་ཀྱི་ལས་ཀྱི་ཡེ་ཤེས་ཀྱི་རྒྱལ་མཚན་དང། བ་དན་གྱི་རྒྱན་ཡོངས་སུ་དག་པ་ཚད་མེད་
[043-55a4] པའི་བར་དུ་ཀུན་ནས་གནས་པར་གྱུར་ཅིག་ལྷབ་ལྷུབ་སྣ་ཚོགས་ཐམས་ཅད་ཀྱི་ལྷབ་ལྷུབ་ཀྱི་རྒྱན་བརྗོད་དུ་མེད་པའི་ཡང་བརྗོད་དུ་མེད་པ་ཀུན་ནས་གནས་པར་གྱུར་ཅིག་ཅེས་བྱ་བ་ནས་
[043-55a5] ཡེ་ཤེས་ཀྱི་ལྷབ་ལྷུབ་ཀྱི་རྒྱན་གྱི་མཐར་ཐུག་པའི་ཡིད་ཀྱི་ལས་ཀྱི་ཡེ་ཤེས་ཀྱི་ལྷབ་ལྷུབ་ཀྱི་རྒྱན་གྱིས་བརྒྱན་པ་རྣམ་པར་དག་པ་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཀུན་ནས་
[043-55a6] གནས་པར་གྱུར་ཅིག་དེ་ལྟར་ཚུལ་དེ་བཞིན་དུ་ཐམས་ཅད་དུ་ཡང་ཤེས་པར་བྱ་སྟེ། སངས་རྒྱས་ཀྱི་ཞིང་དེ་དག་ལས་སངས་རྒྱས་ཀྱི་ཞིང་གཅིག་བཟུང་བས་བསྡུས་ཏེ། ནོར་བུ་རིན་པོ་
[043-55a7] ཆེ་སྣ་ཚོགས་ཐམས་ཅད་ཀྱི་ནོར་བུ་རིན་པོ་ཆེའི་རྒྱན་བརྗོད་དུ་མེད་པའི་ཡང་བརྗོད་དུ་མེད་པ་ཀུན་ནས་གནས་པར་གྱུར་ཅིག། ཅེས་བྱ་བ་ནས་ནོར་བུ་རིན་པོ་ཆེ་ཐམས་ཅད་ཀྱི་ཤིང་ཀུན་ཏུ་


[043-55b0] [55B] 
[043-55b1] མེད་པའི་ཡང་བརྗོད་དུ་མེད་པ་ཀུན་ནས་གནས་པར་གྱུར་ཅིག་དེ་ལྟར་ཚུལ་དེ་བཞིན་དུ་ཀུན་ཏུ་བྱས་ཏེ་དམིགས་པ་རེ་རེ་ཞིང་ལན་
[043-55b2] བརྒྱར་བཟླས་པར་བྱའོ། །ཡེ་ཤེས་ཀྱི་ནོར་བུ་རིན་པོ་ཆེ་ཆགས་པ་མེད་པའི་མཐར་ཐུག་པའི་ཡིད་ཀྱི་ལས་ཀྱི་ཡེ་ཤེས་ཀྱི་ནོར་བུ་རིན་པོ་ཆེ་རྣམ་པར་དག་པ་བརྗོད་དུ་མེད་པའི་ཡང་བརྗོད་དུ་མེད་
[043-55b3] པའི་བར་དུ་གནས་པར་གྱུར་ཅིག་ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་སྦྱིན་པ་ལ་སོགས་པའི་དགེ་བའི་རྩ་བ་དེ་དག་དགེ་བའི་རྩ་བ་ཐམས་ཅད་ཀྱིས་བསྒྲུབས་པའི་
[043-55b4] སངས་རྒྱས་ཀྱི་ཞིང་ཡོངས་སུ་དག་པར་ཡོངས་སུ་བསྔོའོ། །སེམས་ཅན་ཐམས་ཅད་ཡོངས་སུ་དག་པ་མཉམ་པ་ཉིད་ཀྱི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་མཉམ་པ་ཉིད་
[043-55b5] མི་འཁྲུགས་པ་ཡོངས་སུ་དག་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར་སངས་རྒྱས་ཀྱི་ཆོས་ཟབ་མོ་ལ་འཇུག་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར་
[043-55b6] བསོད་ནམས་ཀྱི་སྟོབས་ཐུབ་པ་མེད་པ་རྣམ་པར་དག་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། བསོད་ནམས་ཀྱི་མཚན་ཉིད་རྣམ་པར་དག་པ་ཟིལ་གྱིས་མ་ནོན་པ་
[043-55b7] བསྟན་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། མི་ཟད་པའི་ཡེ་ཤེས་ཀྱི་སྟོབས་ཀྱིས་སེམས་ཅན་ཐམས་ཅད་སངས་རྒྱས་ཀྱི་ཆོས་ལ་གཟུད་པ་དང། སེམས་ཅན་ཐམས་


[043-56a0] [56A] 
[043-56a1] ༄༅། །ཅད་མཉམ་པ་ཉིད་ཀྱི་ཕྱིར། ཚིག་གི་རྣམ་པ་གྲངས་མེད་པ་ཤིན་ཏུ་དག་པའི་དབྱངས་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། ཐོགས་པ་
[043-56a2] མེད་པའི་མིག་གིས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་ཤེས་པར་བྱ་བ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། སྔོན་གྱི་མཐའི་
[043-56a3] མུར་ཐུག་པའི་བསྐལ་པའི་འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་རྗེས་སུ་དྲན་པ་རྣམ་པར་དག་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། བསྒྲིབས་
[043-56a4] པ་མེད་པའི་བློ་གྲོས་ཆེན་པོས་ཆོས་ངེས་པར་རྟོགས་པའི་མཛོད་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། བྱང་ཆུབ་མཐའ་དང་དབུས་མེད་པས་ཆོས་ཀྱི་
[043-56a5] དབྱིངས་རྒྱས་པར་དགང་བ་ལ་ཆགས་པ་མེད་པར་ཡང་དག་པར་གཞོལ་བ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། དགེ་བའི་རྩ་བ་ཐམས་ཅད་རྒྱུད་ཀྱི་ཚུལ་གཅིག་
[043-56a6] ཏུ་གྱུར་པས་རྣམ་པར་དབྱེ་བ་མེད་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། རྒྱུད་ཀྱི་ཚུལ་གཅིག་ཏུ་གྱུར་པའི་ལུས་ཀྱི་ལས་དང། ངག་གི་ལས་དང། ཡིད་ཀྱི་
[043-56a7] ལས་ཡོན་ཏན་ཐམས་ཅད་ཀྱི་རྒྱན་དང་ལྡན་པ་རྣམ་པར་དག་པ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། ཀུན་ཏུ་བཟང་པོའི་སྤྱོད་པ་རྒྱུད་ཀྱི་ཚུལ་གཅིག་ཏུ་


[043-56b0] [56B] 
[043-56b1] སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། སངས་རྒྱས་ཀྱི་ཞིང་ཐམས་ཅད་རྒྱུད་ཀྱི་ཚུལ་གཅིག་ཅིང་རྣམ་པར་དག་པ་ལ་འཇུག་པ་དང། གོམས་པར་བྱ་བ་
[043-56b2] དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། ཤེས་པ་ཐམས་ཅད་རྣམ་པར་དཔྱད་པ་ལ་འཇུག་པ་ཡོངས་སུ་རྫོགས་པར་བྱ་བ་དང་སེམས་ཅན་ཐམས་ཅད་མཉམ་པ་ཉིད་ཀྱི་
[043-56b3] ཕྱིར། མི་མཉམ་པ་མེད་པར་དགེ་བའི་རྩ་བ་ཐམས་ཅད་ཡོངས་སུ་བསྔོ་བ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། ལྷག་པའི་བསམ་པ་གཅིག་ནས་གཅིག་ཏུ་བརྒྱུད་པ་རྣམ་
[043-56b4] པ་ཐ་དད་པས་ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པར་བྱ་བ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། དཀར་པོའི་ཕྱོགས་ཐམས་ཅད་བསྒྲུབ་ཅིང་བརྟན་
[043-56b5] པར་བྱ་བ་དང། སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར། སྐད་ཅིག་གཅིག་གིས་ཐམས་ཅད་མཁྱེན་པ་ཉིད་དུ་མངོན་པར་འཚང་རྒྱ་བའི་མཐར་ཐུག་པར་བྱ་བ་དང། སེམས་
[043-56b6] ཅན་ཐམས་ཅད་མཉམ་པ་ཉིད་ཀྱི་ཕྱིར། ནན་ཏན་གྱི་རྣམ་པ་ཐམས་ཅད་ཡོངས་སུ་རྫོགས་པ་རྣམ་པར་དག་པ་ཡོངས་སུ་བསྒྲུབ་པའི་ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་
[043-56b7] དཔའ་སེམས་དཔའ་ཆེན་པོས་དགེ་བའི་རྩ་བ་དེ་དག་སེམས་ཅན་ཐམས་ཅད་མཉམ་པ་ཉིད་ཀྱི་ཕྱིར་ཡོངས་སུ་བསྔོས་ནས། ཆོས་ཐམས་ཅད་ཡོངས་སུ་དག་པར་ཆོས་བསྟན་པའི་


[043-57a0] [57A] 
[043-57a1] ༄༅། །ཚུལ་གྱིས་ཆོས་ཉིད་ཀྱི་སྟོབས་མཉམ་པ་ཉིད་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོ་སྟེ། དགེ་བའི་རྩ་བ་འདིས་ཆོས་རྒྱ་མཚོ་བརྗོད་དུ་མེད་
[043-57a2] པའི་ཡང་བརྗོད་དུ་མེད་པ་ཐོབ་པ་རྣམ་པར་དག་པའི་སྤྱོད་པའི་བྱིན་གྱི་རླབས་དང་ལྡན་པར་གྱུར་ཅིག་ཅེས་ཡོངས་སུ་བསྔོའོ་།ཆོས་རྒྱ་མཚོ་དེ་དག་ལས་ཆོས་རྒྱ་མཚོ་རེ་རེ་
[043-57a3] ཞིང་ཡང་ཆོས་ཀྱི་དབྱིངས་ཚད་མེད་པའི་ཡེ་ཤེས་ཀྱི་སྣང་བ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །ཚིག་ཐམས་ཅད་རབ་ཏུ་དབྱེ་བས་ཤིན་ཏུ་བསྟན་པ་མངོན་པར་
[043-57a4] བསྒྲུབ་པ་ཡང་དག་པར་བསྟན་པའི་ཕྱིར་ཡོངས་སུ་བསྔོའོ། །ཆོས་འབྱམས་ཀླས་པ་མཐའ་དབུས་མེད་པ་ཐམས་ཅད་དང། ཆོས་ཀྱི་སྣང་བ་ཐམས་ཅད་ཀྱི་ཏིང་ངེ་འཛིན་རབ་ཏུ་
[043-57a5] ཐོབ་པར་བྱ་བའི་ཕྱིར་ཡོངས་སུ་བསྔོའོ། །དུས་གསུམ་དང་མི་འགལ་བའི་སངས་རྒྱས་ཐམས་ཅད་ཀྱི་སྤོབས་པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །དགེ་བའི་རྩ་བ་དེ་འདས་
[043-57a6] པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པའི་ལུས་ཐོབ་པར་བྱ་བའི་ཕྱིར་ཡོངས་སུ་བསྔོའོ། །དགེ་བའི་རྩ་བ་དེ་སངས་རྒྱས་ལ་
[043-57a7] དགའ་བ་དང། ཆོས་ལ་དགའ་བ་དང། སེམས་ཅན་ཐམས་ཅད་ཡོངས་སུ་བསྐྱབ་པའི་ཕྱིར། སྙིང་རྗེ་ཆེན་པོ་ལ་དགའ་བ་ལས་ཕྱིར་མི་ལྡོག་པ་ཡོངས་སུ་རྫོགས་པར་བྱ་བའི་ཕྱིར་


[043-57b0] [57B] 
[043-57b1] །དགེ་བའི་རྩ་བ་དེ་ལས་ཀྱི་རྣམ་པ་བསམ་གྱིས་མི་ཁྱབ་པ་ལ་བསྒྲིབས་པ་མེད་པའི་ཡེ་ཤེས་ཀྱིས་ཡང་དག་པར་གཞོལ་བར་བྱ་བ་དང། འཁོར་གྱི་དཀྱིལ་འཁོར་རྣམ་
[043-57b2] པར་དག་པ་ཐམས་ཅད་ཀྱི་སེམས་དང་དབང་པོ་དང་བར་བྱ་བ་དང་དགའ་བར་བྱ་བའི་ཕྱིར་ཡོངས་སུ་བསྔོའོ། །དགེ་བའི་རྩ་བ་དེ་ཞིང་གི་རྒྱུད་སྣྲེལ་ཞི་དང། སྤྱིའུ་ཚུགས་སུ་རྒྱུ་བ་ཐམས་ཅད་
[043-57b3] ཤིན་ཏུ་བསྟན་པ་དང། ཕྲ་བ་དང། རྒྱ་ཆེ་བ་དང། ཡངས་པ་དང། དོག་པ་དང། ཐ་གྲུ་ཆེ་བ་སྣ་ཚོགས་དང། རྣམ་པར་དག་པ་དང། ཀུན་ནས་ཉོན་མོངས་པ་ཐམས་ཅད་དུ་ཆོས་ཀྱི་
[043-57b4] འཁོར་ལོ་རྒྱུན་མི་འཆད་པར་མཉམ་པ་ཉིད་དུ་ཡང་དག་པར་བསྐོར་བའི་ཕྱིར་ཡོངས་སུ་བསྔོའོ། །དགེ་བའི་རྩ་བ་དེ་སེམས་བསྐྱེད་པའི་སྐད་ཅིག་རེ་རེ་དང། མི་འཇིགས་པ་གཞན་དང་
[043-57b5] གཞན་ཐ་དད་པ་ཡང་དག་པར་ཤེས་པ་མི་ཟད་པས་ཆོས་སྣང་བ་གསར་པ། གསར་བ་རབ་ཏུ་ཐོབ་ཅིང་བསྟན་པ་དང་བཤད་པའི་ཕྱིར་ཡོངས་སུ་བསྔོའོ། །དགེ་བའི་རྩ་བ་དེ་དགེ་བའི་རྩ་བ་
[043-57b6] ཐམས་ཅད་ཚོལ་བ་ལ་ལྷག་པའི་བསམ་པ་དང། དབང་པོ་མ་འཁྲུགས་ཤིང་མི་དམའ་བས། ཆོས་འབྱམས་ཀླས་པ་ཐམས་ཅད་མ་ལུས་པར་མངོན་པར་ཤེས་པའི་ཡེ་ཤེས་དང། ཆོས་
[043-57b7] ཀྱི་རྫུ་འཕྲུལ་ཐོབ་པས་སེམས་ཅན་གྱི་འཁོར་གྱི་དཀྱིལ་འཁོར་འབྱམས་ཀླས་པ་ཐམས་ཅད་མངོན་པར་དགའ་བ་དང། ཚིམ་པར་ཆོས་ཐམས་ཅད་རབ་ཏུ་བསྟན་པའི་ཕྱིར་ཡོངས་སུ་


[043-58a0] [58A] 
[043-58a1] ༄༅། །བསྔོའོ། །དགེ་བའི་རྩ་བ་དེ་ཆོས་ཀྱི་དབྱིངས་ཚད་མེད་པ་ཐམས་ཅད་དུ་སོང་བའི་ཡོངས་སུ་བསྔོ་བ་ལ་གནས་ཤིང་འདི་ལྟར་ཡོངས་སུ་བསྔོ་སྟེ། ཆོས་ཀྱི་
[043-58a2] དབྱིངས་ཚད་མེད་པར་སོང་བའི་ལུས་ཀྱི་ལས་ཀྱིས་ཡོངས་སུ་བསྔོའོ་།ཆོས་ཀྱི་དབྱིངས་ཚད་མེད་པར་སོང་བའི་ངག་གི་ལས་ཀྱིས་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་
[043-58a3] པར་སོང་བའི་ཡིད་ཀྱི་ལས་ཀྱིས་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་གཟུགས་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་
[043-58a4] མེད་པར་སོང་བའི་ཚོར་བ་དང། འདུ་ཤེས་དང། འདུ་བྱེད་དང་རྣམ་པར་ཤེས་པ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ་།ཆོས་ཀྱི་དབྱིངས་ཚད་མེད་པར་སོང་བའི་ཕུང་
[043-58a5] པོ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་ཁམས་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་
[043-58a6] མེད་པར་སོང་བའི་སྐྱེ་མཆེད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་ནང་མཉམ་པ་ཉིད་ལ་གནས་ཤིང་ཡོངས་སུ་
[043-58a7] བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་ཕྱི་རོལ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་བརྩམས་པ་མཉམ་


[043-58b0] [58B] 
[043-58b1] །ཆོས་ཀྱི་དབྱིངས་ཚད་མེད་པར་སོང་བའི་བསམ་པ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་
[043-58b2] བའི་སྦྱོར་བ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་མོས་པ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་
[043-58b3] ཚད་མེད་པར་སོང་བའི་དབང་པོ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་སྔོན་གྱི་མཐའ་དང། ཕྱི་མའི་མཐའ་དང། ད་ལྟར་བྱུང་བ་
[043-58b4] མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་ལས་ཀྱི་རྣམ་པར་སྨིན་པ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་
[043-58b5] ཚད་མེད་པར་སོང་བའི་ཀུན་ནས་ཉོན་མོངས་པ་དང། རྣམ་པར་བྱང་བ་རྣམ་པར་དག་པ་མཉམ་པ་ཉིད་ལ་གནས་ཤིང་ཡོངས་སུ་བསྔོའོ་།ཆོས་ཀྱི་དབྱིངས་ཚད་མེད་པར་སོང་བའི་
[043-58b6] སེམས་ཅན་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ་།ཆོས་ཀྱི་དབྱིངས་ཚད་མེད་པར་སོང་བའི་ཞིང་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ།།
[043-58b7] ཆོས་ཀྱི་དབྱིངས་ཚད་མེད་པར་སོང་བའི་ཆོས་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་འགྲོ་བ་ཐམས་ཅད་དུ་སྣང་བ་


[043-59a0] [59A] 
[043-59a1] ༄༅། །མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་བྱང་ཆུབ་སེམས་དཔའ་ཐམས་ཅད་མཉམ་པ་ཉིད་ལ་གནས་
[043-59a2] ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་བྱང་ཆུབ་སེམས་དཔའི་སྤྱོད་པ་དང། སྨོན་ལམ་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ།།
[043-59a3] ཆོས་ཀྱི་དབྱིངས་ཚད་མེད་པར་སོང་བའི་བྱང་ཆུབ་སེམས་དཔའི་འབྱུང་བ་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ་།ཆོས་ཀྱི་དབྱིངས་ཚད་མེད་པར་སོང་བའི་
[043-59a4] བྱང་ཆུབ་སེམས་དཔའི་ཡོངས་སུ་སྨིན་པར་བྱ་བ་དང། འདུལ་བ་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་བྱང་ཆུབ་
[043-59a5] སེམས་དཔའི་འཁོར་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་ཆོས་ཐམས་ཅད་མི་གཉིས་པའི་དབྱིངས་མཉམ་པ་ཉིད་
[043-59a6] ལ་གནས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཚད་མེད་པར་སོང་བའི་དེ་བཞིན་གཤེགས་པའི་དཀྱིལ་འཁོར་ཐམས་ཅད་མཉམ་པ་ཉིད་ལ་གནས་ཤིང་ཡོངས་སུ་བསྔོའོ། །
[043-59a7] དེ་དེ་ལྟར་ཡོངས་སུ་བསྔོ་བས། ཆོས་ཀྱི་དབྱིངས་ཚད་མེད་པ་དང་མཉམ་པའི་ལུས་ཡོངས་སུ་དག་པ་ཀུན་ནས་གནས་པར་འགྱུར་རོ། །ཆོས་ཀྱི་དབྱིངས་ཚད་མེད་པ་དང་མཉམ་


[043-59b0] [59B] 
[043-59b1] །ཆོས་ཀྱི་དབྱིངས་ཚད་མེད་པ་དང་མཉམ་པའི་སེམས་ཡོངས་སུ་དག་པར་ཀུན་ནས་གནས་པར་འགྱུར་རོ། །ཆོས་ཀྱི་
[043-59b2] དབྱིངས་ཚད་མེད་པ་དང་མཉམ་པའི་བྱང་ཆུབ་སེམས་དཔའི་སྤྱོད་པ་དང། སྨོན་ལམ་ཡོངས་སུ་དག་པ་ཀུན་ནས་གནས་པར་འགྱུར་རོ་།ཆོས་ཀྱི་དབྱིངས་ཚད་མེད་པ་དང་མཉམ་
[043-59b3] བའི་འཁོར་གྱི་དཀྱིལ་འཁོར་ཡོངས་སུ་དག་པ་ཀུན་ནས་གནས་པར་འགྱུར་རོ། །ཆོས་ཀྱི་དབྱིངས་ཚད་མེད་པ་དང་མཉམ་པའི་ཆོས་ཐམས་ཅད་བསྟན་པ་དང་བརྗོད་པས་བྱང་ཆུབ་
[043-59b4] སེམས་དཔའ་ཐམས་ཅད་གོ་བར་བྱ་བ་ཡོངས་སུ་དག་པ་ཀུན་ནས་གནས་པར་འགྱུར་རོ། །ཆོས་ཀྱི་དབྱིངས་ཚད་མེད་པ་དང་མཉམ་པའི་འཇིག་རྟེན་གྱི་ཁམས་ཐམས་ཅད་མ་ལུས་
[043-59b5] པར་ཆོས་ཀྱི་དབྱིངས་ལ་ཡང་དག་པར་གཞོལ་བའི་ཚུལ་གྱིས་ལུས་འབྱམས་ཀླས་པ་རྗེས་སུ་འགྲོ་བར་ཀུན་ནས་གནས་པར་འགྱུར་རོ། །ཆོས་ཀྱི་དབྱིངས་ཚད་མེད་པ་དང་མཉམ་པའི་
[043-59b6] ཆོས་སྣང་བ་མཐའ་དང་དབུས་མེད་པ་ཐམས་ཅད་དང། མི་འཇིགས་པ་རྣམ་པར་དག་པའི་ཚིག་གཅིག་བརྗོད་པས་སེམས་ཅན་གྱི་ཁམས་མ་ལུས་པ་ཐམས་ཅད་ཀྱི་ཐེ་ཚོམ་
[043-59b7] གཅོད་ཅིང། སེམས་དང། དབང་པོ་དང། བསམ་པ་ཁོང་དུ་ཆུད་པར་བྱེད་པས་ཚིམ་པར་བྱེད་པ་དང། བླ་ན་མེད་པ་ཐམས་ཅད་མཁྱེན་པའི་སྟོབས་དང། མི་འཇིགས་པ་དང། དེ་


[043-60a0] [60A] 
[043-60a1] ༄༅། །བཞིན་གཤེགས་པའི་རྣམ་པར་འཕྲུལ་པ་དང། སངས་རྒྱས་ཀྱི་ཆེ་བ་ཉིད་དང། ཡེ་ཤེས་ལ་འཇུག་པ་ཤིན་ཏུ་འཕགས་པ་དང་ཆོས་མངོན་པར་
[043-60a2] ཤེས་པ་ལ་གནས་པར་བྱ་བ་ཀུན་ནས་གནས་པར་འགྱུར་ཏེ། ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་ཆོས་
[043-60a3] ཀྱི་དབྱིངས་ཚད་མེད་པ་ཞེས་བྱ་བ་བཅུ་པ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོའི་ཆོས་སྦྱིན་པ་ལ་སོགས་པའི་དགེ་བའི་རྩ་བ་ཐམས་ཅད་བསྔོ་བ་དེས་ཡོངས་སུ་
[043-60a4] བསྔོས་ན། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང་སྨོན་ལམ་མཐའ་དང་དབུས་མེད་པ་ཡོངས་སུ་རྫོགས་པ་ཐོབ་པར་འགྱུར་རོ། །འཇིག་རྟེན་གྱི་ཁམས་ཐམས་
[043-60a5] ཅད་ཀྱི་སངས་རྒྱས་ཀྱི་ཞིང་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐའ་གཏུགས་པ་ཐམས་ཅད་ཡོངས་སུ་དག་པ་ཐོབ་པར་འགྱུར་རོ། །སེམས་ཅན་ཐམས་ཅད་ཀྱིས་ཀྱང་
[043-60a6] རབ་ཏུ་ཐོབ་པར་བྱ་བ་ལ་བརྩོན་པར་བྱེད་པར་འགྱུར་རོ། །ཆོས་ཐམས་ཅད་ལ་འཇུག་པའི་ཡེ་ཤེས་མཐའ་དང་དབུས་མེད་པ་ཐམས་ཅད་ཡོངས་སུ་འགྲུབ་པར་འགྱུར་རོ། །སེམས་
[043-60a7] བསྐྱེད་པ་མཐའ་དང་དབུས་མེད་པ་ཐམས་ཅད་ཀྱི་སྐད་ཅིག་རེ་རེ་ལ་སངས་རྒྱས་བསྐྱེད་པ་ཐམས་ཅད་མཐོང་བ་རབ་ཏུ་ཐོབ་ཅིང་ཁོང་དུ་ཆུད་པར་འགྱུར་རོ། །དེ་བཞིན་གཤེགས་


[043-60b0] [60B] 
[043-60b1] རྒྱ་ཆེན་པོའི་རྣམ་པར་འཕྲུལ་པ་དང། བསྒྲིབས་པ་མེད་པའི་རྣམ་པར་འཕྲུལ་པ་དང། བསམ་གྱིས་མི་ཁྱབ་པའི་རྣམ་པར་འཕྲུལ་པ་དང་
[043-60b2] འགྲོ་བ་ཐམས་ཅད་རྣམ་པར་དག་པར་བྱེད་པའི་རྣམ་པར་འཕྲུལ་པ་དང། འཇིག་རྟེན་གྱི་ཁམས་ཐམས་ཅད་བྱིན་གྱིས་བརླབ་ཅིང་བརྟན་པར་བྱེད་པའི་རྣམ་པར་འཕྲུལ་པ་དང་
[043-60b3] ཤིན་ཏུ་བསྟན་པ་བརྗོད་དུ་མེད་པའི་རྣམ་པར་འཕྲུལ་པ་དང། དུས་ཐམས་ཅད་དུ་རྣམ་པར་འཕྲུལ་པའི་མངོན་པར་ཤེས་པ་དང། ཡེ་ཤེས་དང་ཕྱིར་མི་ལྡོག་པའི་བྱིན་གྱི་རླབས་
[043-60b4] ཀྱིས་ཆོས་ཀྱི་དབྱིངས་མཐའ་དང་དབུས་མེད་པ་ཐམས་ཅད་མ་ལུས་པར་རྒྱས་པར་འགེངས་པ་ལ་འཇུག་ཅིང་ཁོང་དུ་ཆུད་པར་འགྱུར་རོ། །ཀུན་ཏུ་བཟང་པོའི་མིག་མཐའ་དང་དབུས་
[043-60b5] མེད་པ་མངོན་པར་བསྒྲུབས་པ་ཡོངས་སུ་རྫོགས་པ་ཐོབ་པར་འགྱུར་རོ་།དེ་མཐའ་དང་དབུས་མེད་པའི་ཆོས་བསྟན་པ་ཆགས་པ་མེད་པའི་རྣ་བའི་ཡེ་ཤེས་ཁོང་དུ་ཆུད་པ་ཡང་
[043-60b6] དག་པར་འཛིན་པར་འགྱུར་རོ། །ཆོས་ཀྱི་དབྱིངས་མཐའ་དང་དབུས་མེད་པ་ཐམས་ཅད་ལུས་ཀྱི་སྐྱིལ་མོ་ཀྲུང་གཅིག་གིས་ཡོངས་སུ་རྒྱས་པར་བྱིན་གྱིས་རློབ་ཀྱང་སེམས་ཅན་
[043-60b7] ཐམས་ཅད་ལ་གནོད་པ་མེད་པར་བྱེད་པར་འགྱུར་རོ། །དུས་གསུམ་མཐའ་དང་དབུས་མེད་པ་ཐམས་ཅད་ལ་འཇུག་པའི་ཡེ་ཤེས་འབྱམས་ཀླས་པ་ཡོངས་སུ་རྫོགས་པ་ཐོབ་ཅིང་


[043-61a0] [61A] 
[043-61a1] ༄༅། །ཁོང་དུ་ཆུད་པར་འགྱུར་རོ། །བློ་མཐའ་དང་དབུས་མེད་པ་ཐམས་ཅད་རྣམ་པར་དག་པ་དང། སེམས་ཅན་ཐམས་ཅད་རྣམ་པར་དག་པ་དང། ཆོས་
[043-61a2] ཐམས་ཅད་རྣམ་པར་དག་པ་དང། སྐྱེ་མཆེད་ཡོངས་སུ་ཤེས་པའི་ཡེ་ཤེས་ཐམས་ཅད་རྣམ་པར་དག་པ་དང། ནམ་མཁའི་དབྱིངས་མཐའ་དང་དབུས་མེད་པ་ཐམས་ཅད་
[043-61a3] ལ་འཇུག་ཅིང་རྒྱས་པར་འགེངས་པའི་ཡེ་ཤེས་རྣམ་པར་དག་པ་དང་སེམས་ཅན་གྱི་རིས་དང། སྐྱེ་གནས་རྣམ་པ་སྣ་ཚོགས་སུ་གྱུར་པ་ཐམས་ཅད་ནས་བྱུང་བའི་སྒྲ་དང། སྨྲ་
[043-61a4] བ་དང། སྐད་ཐམས་ཅད་མ་ལུས་པ་ལ་མངོན་སུམ་གྱི་ཡེ་ཤེས་རྣམ་པར་དག་པ་དང། འཇིག་རྟེན་གྱི་ཁམས་ཐམས་ཅད་མ་ལུས་པར་རྣམ་པ་མཐའ་ཡས་པའི་འོད་ཟེར་དང་
[043-61a5] འོད་ཀྱི་དཀྱིལ་འཁོར་རབ་ཏུ་གཏོང་ཞིང་མཐའ་དང་དབུས་མེད་པ་སྣང་བར་བྱེད་པ་རྣམ་པར་དག་པ་དང། དུས་གསུམ་ཐམས་ཅད་ཀྱི་བྱང་ཆུབ་སེམས་དཔའི་སྤྱོད་པ་མ་ལུས་པར་
[043-61a6] མངོན་པར་བསྒྲུབ་པའི་ཡེ་ཤེས་རྣམ་པར་དག་པ་དང། འདས་པ་དང་མ་བྱོན་པ་དང། ད་ལྟར་བྱུང་བའི་དེ་བཞིན་གཤེགས་པའི་དཀྱིལ་འཁོར་མཐའ་དང་དབུས་མེད་པ་མ་
[043-61a7] ལུས་པ་ཐམས་ཅད་ལ་སྐད་ཅིག་གཅིག་ཏུ་འཇུག་པའི་ཡེ་ཤེས་རྣམ་པར་དག་པ་དང། སེམས་ཅན་ཐམས་ཅད་ཀྱི་མངོན་པར་འདུ་བྱ་བ་ཐམས་ཅད་མ་ལུས་པ་ལ་འཇུག་


[043-61b0] [61B] 
[043-61b1] རབ་ཏུ་ཐོབ་པར་འགྱུར་རོ། །ཡོངས་སུ་རྫོགས་པར་བྱེད་པའོ། །རབ་ཏུ་སྒྲུབ་བོ། །རྣམ་པར་དག་པར་བྱེད་དོ། །མཉམ་པར་བྱེད་
[043-61b2] དོ༑ ༑མངོན་སུམ་དུ་བྱེད་དོ། །རབ་ཏུ་རྟོགས་པར་བྱེད་དོ། །ཁོང་དུ་ཆུད་པར་བྱེད་དོ། །ཡང་དག་པར་སེམས་པར་བྱེད་དོ། །རྣམ་པར་དག་པ་ཐམས་ཅད་ཀྱི་ཕ་རོལ་ཏུ་ཕྱིན་པ་ཐོབ་པར་
[043-61b3] བྱ་བ་རྗེས་སུ་ཐོབ་པར་བྱེད་དོ། །དེ་ནས་དེའི་ཚེ་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུའི་འཇིག་རྟེན་གྱི་ཁམས་སུ་སངས་རྒྱས་ཀྱི་ཞིང་བརྒྱ་ཕྲག་སྟོང་གི་རྡུལ་ཤིན་ཏུ་ཕྲ་བ་སྙེད་
[043-61b4] ཀྱི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས་ཏེ། གཡོས་སོ། །རབ་ཏུ་གཡོས་སོ། །ཀུན་ཏུ་གཡོས་སོ། །འགུལ་ཏོ། །རབ་ཏུ་འགུལ་ཏོ། །ཀུན་ཏུ་འགུལ་ཏོ། །ལྡེག་གོ་རབ་ཏུ་ལྡེག་གོ་
[043-61b5] ཀུན་ཏུ་ལྡེག་གོ་ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ་།འུར་འུར། རབ་ཏུ་འུར་འུར། ཀུན་ཏུ་འུར་འུར་རོ། །ཤིག་ཤིག་རབ་ཏུ་ཤིག་ཤིག་ཀུན་ཏུ་ཤིག་ཤིག་གོ་སངས་
[043-61b6] རྒྱས་ཀྱི་མཐུ་དང། ཆོས་ཉིད་རབ་ཏུ་ཐོབ་པས་ལྷ་རྫས་ཀྱི་མེ་ཏོག་གི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ཕྲེང་བའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ཕྱེ་མའི་སྤྲིན་གྱི་
[043-61b7] ཆར་མངོན་པར་བབ་བོ། །ལྷ་རྫས་ཀྱི་གོས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་རིན་པོ་ཆེའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ལྷབ་ལྷུབ་ཀྱི་སྤྲིན་གྱི་ཆར་མངོན་པར་


[043-62a0] [62A] 
[043-62a1] ༄༅། །བབ་བོ། །ལྷ་རྫས་ཀྱི་སྤོས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ནོར་བུ་རིན་པོ་ཆེའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་དུས་དང་མཐུན་པའི་
[043-62a2] ཙནྡན་གྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་སྦྲུལ་གྱི་སྙིང་པོའི་ཙནྡན་མཆོག་གི་སྤྲིན་གྱི་ཆར་མངོན་པར་བབ་བོ་།ལྷ་རྫས་ཀྱི་གདུགས་དང། རྒྱལ་མཚན་དང། བ་
[043-62a3] དན་ཁ་དོག་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ལྷའི་ལུས་གྲངས་མེད་པའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་དབྱངས་ཀྱི་ཡན་ལག་བརྒྱ་སྟོང་
[043-62a4] བརྗོད་དུ་མེད་པའི་ཚིག་དང། བརྗོད་པ་ལ་རྟོག་པ་བསམ་གྱིས་མི་ཁྱབ་པ་དང་ལྡན་པ་ཡིད་དུ་འོང་བར་སྤྱོད་པའི་ཆོས་ཆེན་པོའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་དེ་བཞིན་
[043-62a5] གཤེགས་པས་བསྟོད་པའི་སངས་རྒྱས་བསྔགས་པ་བསམ་གྱིས་མི་ཁྱབ་པའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ལེགས་སོ་།ཞེས་བྱ་བ་དང། ལྷུང་ལྷུང་ལྡེགས་ཀྱི་སྒྲ་
[043-62a6] འབྱིན་པ་དང། དགའ་བར་བྱེད་པའི་དབྱངས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ལྷའི་ལུས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་ཅིང་བརྗོད་དུ་མེད་པས་རབ་ཏུ་བཏུད་དོ། །
[043-62a7] ལྷ་ཡུལ་གྱི་ལྷ་གྲངས་མེད་པ་སངས་རྒྱས་རྗེས་སུ་དྲན་པ་ལ་བརྩོན་པར་ཡིད་ལ་བྱེད་ཅིང་དེ་བཞིན་གཤེགས་པ་ལ་ཤིན་ཏུ་དད་པའི་སེམས་ཀྱི་རྒྱུད་དང་ལྡན་པ། སངས་རྒྱས་ཀྱི་


[043-62b0] [62B] 
[043-62b1] །ལྷ་རྫས་ཀྱི་རོལ་མོ་བརྡུང་བ་དང། དཀྲོལ་བའི་སྒྲ་ལྷའི་གླུའི་དབྱངས་ཀྱི་ཚུལ་གྲངས་མེད་པར་གྲག་པ་དེ་བཞིན་གཤེགས་
[043-62b2] པ་མཆོད་ཅིང་ཡིད་ལ་བྱ་བ་ལ་བརྩོན་པ་རྣམས་ཀྱང་རབ་ཏུ་བསྒྲགས་སོ། །ལྷ་རྫས་ལས་ཤིན་ཏུ་འདས་པའི་འོད་ཟེར་བརྒྱ་སྟོང་གྲངས་མེད་པས་ཀྱང་འཇིག་རྟེན་གྱི་ཁམས་ཆོས་ཀྱི་དབྱིངས་
[043-62b3] ཀྱིས་ཀླས་པ། ནམ་མཁའི་མཐས་གཏུགས་པ་ཐམས་ཅད་ཀྱི་སངས་རྒྱས་ཀྱི་ཞིང་གི་ཐ་གྲུ་ཐམས་ཅད་རབ་ཏུ་སྣང་བས་ཁྱབ་པར་བྱས་སོ། །ལྷ་རྫས་ལས་འདས་པའི་སྤྲུལ་པ་དང། སངས་རྒྱས་ཀྱི་
[043-62b4] ཡུལ་གྲངས་མེད་པ་བསྟན་པ་དང། དེ་བཞིན་གཤེགས་པའི་སྐུའི་ཆོ་འཕྲུལ་རྣམས་ཀྱང་ཡང་དག་པར་བསྟན་པར་གྱུར་ཏོ། །གླིང་བཞི་པ་འདི་དགའ་ལྡན་གྱི་གནས་སུ་ལྷའི་དབང་པོ་
[043-62b5] རབ་དགའ་ལྡན་གྱི་ཁང་པ་ན་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་ཕྱོགས་བཅུ་རྒྱས་པར་བཀང་ཞིང་ཆོས་བསྟན་པ་འདི་ཉིད་ཀུན་ཏུ་བྱུང་ངོ། །སངས་རྒྱས་ཀྱི་
[043-62b6] མཐུས་ཕྱོགས་བཅུའི་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་ཀྱི་ཕ་རོལ་དག་ནས་ཀྱང། སངས་རྒྱས་ཀྱི་ཞིང་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་
[043-62b7] བ་སྙེད་ཀྱི་བྱང་ཆུབ་སེམས་དཔའ་ལྷགས་ནས་ཕྱོགས་བཅུ་བཀང་སྟེ་འདི་སྐད་ཟེར་རོ། །ཀྱེ༑ རྒྱལ་བའི་སྲས། དེ་ལྟར་ཁྱོད་ཀྱིས་ཡོངས་སུ་བསྔོ་བའི་ཆོས་ཉིད་འདི་བཤད་པ་ལེགས་


[043-63a0] [63A] 
[043-63a1] ༄༅། །སོ༑ ༑ལེགས་སོ། །ཀྱེ། རྒྱལ་བའི་སྲས། བདག་ཅག་ཀུན་ཀྱང་མིང་རྡོ་རྗེ་རྒྱལ་མཚན་ཞེས་བྱ་བ་ཤ་སྟག་སྟེ། འཇིག་རྟེན་གྱི་ཁམས་ཀྱི་མིང་རྡོ་རྗེའི་འོད་ཅེས་
[043-63a2] བྱ་བ་དག་ན་དེ་བཞིན་གཤེགས་པའི་མཚན་རྡོ་རྗེ་དཔལ་ཞེས་བྱ་བ་བཞུགས་པ་དག་གིས་དྲུང་ནས་འདིར་ཕྱིན་ཏེ། ཀུན་ན་ཡང་སངས་རྒྱས་ཀྱི་བྱིན་གྱི་རླབས་ཀྱིས་འཁོར་གྱི་རྣམ་
[043-63a3] པ་འདི་ལྟ་བུ་དག་ན། ཚིག་འདི་དག་དང། ཡི་གེ་འདི་དག་དང། གོ་བར་བྱ་བ་འདི་དག་གིས་དོན་འདི་ཉིད་ལྷག་པ་མེད་ཅིང་ཆད་པ་མེད་པར་བརྗོད་དེ། ཆོས་འདི་ཉིད་སྟོན་ཏོ། །ཀྱེ་
[043-63a4] རྒྱལ་བའི་སྲས། བདག་ཅག་ཀྱང་དེ་ལྟར་ཕྱོགས་བཅུའི་འཇིག་རྟེན་གྱི་ཁམས་རེ་རེའི་གླིང་བཞི་པ་དག་གི་དགའ་ལྡན་གྱི་གནས་ཀྱི་ལྷའི་རྒྱལ་པོ་རབ་དགའ་ལྡན་གྱི་ཁང་པ་རིན་པོ་
[043-63a5] ཆེ་ཐམས་ཅད་ཀྱི་རྒྱན་ཅེས་བྱ་བ་དག་ཏུ་སངས་རྒྱས་ཀྱི་ཞིང་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བྱང་ཆུབ་སེམས་དཔའ་རྣམས་ཕྱིན་པ་མངོན་དུ་མཐོང་བ་ཤ་སྟག་
[043-63a6] སངས་རྒྱས་ཀྱི་བྱིན་གྱི་རླབས་ཀྱིས་འཁོར་འདིར་ཕྱིན་ཏོ། །དེ་ནས་བྱང་ཆུབ་སེམས་དཔའ་རྡོ་རྗེའི་རྒྱལ་མཚན་གྱིས་ཕྱོགས་བཅུར་བལྟས་ཏེ། འཁོར་ཐམས་ཅད་ལ་བལྟས་
[043-63a7] ནས་ཆོས་ཀྱི་དབྱིངས་ལ་རྣམ་པར་བལྟ་བ་དང། དོན་དང་ཚིག་དང་ཡི་གེ་ལ་རབ་ཏུ་འཇུག་པ་དང། སེམས་བསྐྱེད་པ་མཐའ་དང་དབུས་མེད་པར་ཡངས་པ་ཡོངས་སུ་སྒོམ་


[043-63b0] [63B] 
[043-63b1] འགྲོ་བ་ཐམས་ཅད་ལ་སྙིང་རྗེ་ཆེན་པོས་ཁྱབ་པར་བྱ་བ་དང། དུས་གསུམ་གྱི་སངས་རྒྱས་ཀྱི་རིགས་སུ་སེམས་ཡང་དག་པར་འབྲེལ་བར་བྱ་བ་དང། སངས་རྒྱས་ཐམས་
[043-63b2] ཅད་ཀྱི་ཡོན་ཏན་ལ་འཇུག་པ་དང། སངས་རྒྱས་ཐམས་ཅད་ཀྱི་བྱིན་གྱིས་བརླབས་པའི་ལུས་ཡང་དག་པར་བསྐྱེད་པ་དང། སེམས་ཅན་ཐམས་ཅད་ཀྱི་བསམ་པ་ཡང་དག་པར་ཤེས་
[043-63b3] པར་བྱ་བ་དང། དགེ་བའི་རྩ་བ་ཇི་ལྟར་བསྐྱེད་པའང་ཇི་ལྟར་དུས་ལ་བབ་པ་ལ་ཡང་དག་པར་བལྟ་བ་དང། ཆོས་ཀྱི་ལུས་ཀྱི་རྗེས་སུ་སོང་བའི་གཟུགས་ཀྱི་ལུས་ཡང་དག་པར་བསྟན་
[043-63b4] པར་བྱེད་ཅིང། སངས་རྒྱས་ཀྱི་བྱིན་གྱི་རླབས་ཀྱིས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་ཆོས་ལ་རབ་ཏུ་མཁས་གྱུར་ཅིང། །ཆོས་རྒྱུད་མཐའ་ཡས་རྣམ་པར་དག་བྱས་
[043-63b5] ནས༑ ༑ཆོས་ཀྱི་འོད་བྱེད་ཆོས་ལ་ཁ་ལོ་སྒྱུར། །ཆོས་རྣམས་རབ་རྟོགས་ཆགས་པ་མེད་པ་ཐོབ། །དེ་དག་ཆོས་ཀྱི་ཁ་ལོ་སྒྱུར་གྱུར་ཏེ། །ཤིན་ཏུ་དཀོན་པའི་ཆོས་རྣམས་སྟོན་བྱེད་
[043-63b6] ཅིང༑ །ཆོས་ཀྱི་སྒོ་ལ་རབ་ཏུ་གཞག་བྱ་བར། །སེམས་ཅན་མཐའ་ཡས་ཕྱོགས་སུ་གོ་བར་བྱེད། །དེ་དག་ཆོས་ཀྱི་གངས་ཆེན་མཚོ་འཐུང་ཞིང། །ཆོས་ཉིད་སྤྲིན་ཆར་ཕྱོགས་སུ་
[043-63b7] རབ་ཏུ་འབེབས། །འཇིག་རྟེན་ཁམས་སུ་ཆོས་ཉིད་ཉི་ཤར་ཅིང། །སེམས་ཅན་ཕན་ཕྱིར་ཆོས་རྣམས་སྟོན་པར་བྱེད། །དེ་དག་ཤིན་ཏུ་དཀོན་པའི་སྦྱིན་བདག་སྟེ། །ཆོས་ཀྱི་རྣམ་


[043-64a0] [64A] 
[043-64a1] ༄༅། །ཚུལ་ཤེས་པ་རྗེས་སུ་ཐོབ། །ཆོས་ཀྱི་སྣང་བས་རབ་ཏུ་སེམས་གསལ་བ། །འཇིགས་མེད་འཇིག་རྟེན་དག་ཏུ་ཆོས་རབ་སྟོན། །ཤིན་ཏུ་དྲི་མེད་ཆོས་
[043-64a2] ཀྱི་སེམས་དང་ལྡན། །ཆོས་ཀྱི་སྒོ་ལ་དེ་དག་རབ་ཏུ་གནས། །ཆོས་རྣམས་རྒྱ་མཚོ་དེ་དག་ཤིན་ཏུ་འཕགས། །འཇིག་རྟེན་དག་ཏུ་ཆོས་ཉིད་རྔ་ཡང་བརྡུང། །དེ་དག་ཤིན་ཏུ་
[043-64a3] དཀོན་པའི་ཆོས་བརྗོད་ཅིང། །ཆོས་ཉིད་བསོད་ནམས་ཡང་དག་གསོག་པར་བྱེད། །ཆོས་ཉིད་བསམ་པ་ཡོངས་སུ་དག་བྱེད་ཅིང། །ཆོས་ཀྱི་གཏེར་རྣམས་འགྲོ་བ་ཀུན་
[043-64a4] ལ་སྟོན། །ཆོས་ཀྱི་ཁང་བར་རྒྱལ་བས་དབང་བསྐུར་བ། །ཆོས་ཉིད་ཡེ་ཤེས་སྙིང་པོའི་ལུས་དང་ལྡན། །ཆོས་ཀྱི་མཚན་གཞི་རྟོགས་པའི་ཡེ་ཤེས་ཅན། །དེ་དག་ཆོས་ཉིད་
[043-64a5] བཟང་པོའི་ཆོས་ལ་གནས། །རྒྱལ་བ་ཀུན་གྱིས་གང་ལ་བསྟོད་མཛད་དང། །རབ་ཀྱི་ཕུལ་གྱིས་གང་ཞིག་གནང་གྱུར་ཅིང། །སྐྱེས་དབང་ཐམས་ཅད་གང་གིས་བསྐྱེད་གྱུར་
[043-64a6] པའི༑ ༑སྦྱིན་པ་དམ་པ་དེ་དག་སྦྱིན་པར་བྱེད། །དེ་དག་ཆོས་ཀྱི་ལུས་ལྡན་ཤེས་དང་ལྡན། །འཇིག་རྟེན་མཁས་པས་ཆོས་ཉིད་སྤྲུལ་མཛད་པས། །ཆོས་ཀྱི་སྒྲོན་མ་འགྲོ་ལ་
[043-64a7] ཕན་པའི་ཕྱིར། །དམའ་བ་མེད་པར་མཐའ་ཡས་ཆོས་སྟོན་ཏེ། །དེ་དག་ཆོས་བཟང་དམ་པ་སྦྱིན་བྱས་ནས། །དགེ་རྩ་དེ་དག་རྗེས་སུ་སེམས་བྱེད་ཅིང། །འཇིག་རྟེན་དག་


[043-64b0] [64B] 
[043-64b1] །དེ་དག་ཡོངས་བསྔོའི་ཤེས་དང་ལྡན་པ་ཡིན། །རང་བྱུང་ཐམས་ཅད་གང་གིས་བསྐྱེད་གྱུར་པའི། །དགེ་རྩ་དེ་དག་འགྲོ་བའི་དོན་དུ་ཤེས། །ཐམས་ཅད་
[043-64b2] རྣམ་ཕྱེ་རྣམ་པར་དག་གྱུར་ཅིག་སངས་རྒྱས་རྒྱན་གྱི་ཕ་རོལ་ཕྱིན་པར་བྱེད། །ཞིང་གི་རྒྱན་མང་ཤིན་ཏུ་རྒྱ་ཆེ་ཞིང་།ཕྱོགས་རྣམས་ཀུན་ཏུ་དེ་ལ་ཚད་མེད་པས། །འཇིག་རྟེན་
[043-64b3] ཀུན་ཏུ་བསམ་ཡས་རྒྱན་ལྡན་པ། །དེ་འདྲར་ཞིང་རྣམས་མ་ལུས་ཀུན་གྱུར་ཅིག་སྐྱེས་བུ་འདུལ་བའི་ཡེ་ཤེས་ཇི་ཙམ་པ། །དེ་འདྲར་སེམས་ཅན་རྣམ་དག་ལྡན་གྱུར་ཏེ། །རྒྱལ་བའི་
[043-64b4] སྲས་པོ་བཟང་པོ་ཇི་བཞིན་དུ། །ཡོན་ཏན་ཀུན་གྱིས་སེམས་བརྒྱན་ལྡན་གྱུར་ཅིག་དེ་དག་རྣམ་འཕྲུལ་ཤིན་ཏུ་རྣམ་ཡངས་པ། །གང་གིས་འཇིག་རྟེན་མ་ལུས་རྒྱས་གང་བ། །དེ་ཡི་
[043-64b5] སྤྱོད་ལ་ཤེས་རབ་བཟང་གནས་པར། །སེམས་ཅན་ཐམས་ཅད་མ་ལུས་འགྱུར་བར་ཤོག་ཇི་སྙེད་འཇིག་རྟེན་མ་ལུས་གང་ཡང་རུང། །ཕྱོགས་སུ་རྒྱལ་བ་ཀུན་གྱིས་སངས་རྒྱས་པ། །ཀུན་
[043-64b6] ཀྱང་ཀུན་ཏུ་བཟང་པོ་ཇི་བཞིན་དུ། །ལེགས་སྤྱོད་དམ་པ་མཆོག་དང་ལྡན་གྱུར་ཅིག་ཡོན་ཏན་རྒྱུད་རྣམས་ཇི་སྙེད་གང་ཡང་རུང་།རྒྱལ་སྲས་རྣམས་དང་རྒྱལ་བས་ཐུགས་ཆུད་པའི། །
[043-64b7] ཡོན་ཏན་གང་ལ་མཐའ་དང་དབུས་མེད་པ། །ཡོན་ཏན་དེ་འདྲར་སེམས་ཅན་ཀུན་གྱུར་ཅིག་གང་ཡང་རྫུ་འཕྲུལ་སྟོབས་དང་ལྡན་པ་རྣམས་།འཇུག་པ་ཀུན་ལ་བསླབ་པ་ཀུན་


[043-65a0] [65A] 
[043-65a1] ༄༅། །བསླབས་པ། །རྣམ་འཕྲུལ་ཐམས་ཅད་ཡང་དག་སྟོན་པ་རྣམས། །ཕྱོགས་རྣམས་ཐམས་ཅད་རྒྱས་པར་འདོད་གྱུར་ཅིག་སེམས་ཀྱི་སྐད་ཅིག་གཅིག་གིས་
[043-65a2] རང་བྱུང་རྣམས། །འདྲེན་པ་སེམས་ཅན་ཀུན་དང་མཉམ་མཐོང་སྟེ་།ཆོས་རྣམས་ཐམས་ཅད་མ་ལུས་བསྡུ་བྱས་ཤིང། །སྐྲ་རྩེ་གཅིག་ཏུ་མི་མགོན་སྡུད་གྱུར་ཅིག་འཇིག་རྟེན་འདི་ན་འགྲོ་
[043-65a3] བ་གང་རྒྱུ་བ། །གང་རྣམས་མི་ཡི་དམ་པས་མཁྱེན་གྱུར་པ། །དེ་དང་མཉམ་པ་ཐམས་ཅད་མ་ལུས་པའི། །འཇིག་རྟེན་མཁྱེན་ལ་མཆོད་པ་བྱེད་གྱུར་ཅིག་སྤོས་ཀྱི་རྒྱུད་དང་དེ་བཞིན་མེ་
[043-65a4] ཏོག་དང། །གོས་ཀྱི་རྒྱུད་དང་དེ་བཞིན་གདུགས་རྣམས་ཀྱིས། །ཆོས་དབྱིངས་མ་ལུས་རྒྱས་པར་གང་བྱས་ཤིང། །འཇིག་རྟེན་ཀུན་ཏུ་ཡིད་ཀྱིས་འགེངས་གྱུར་ཅིག་སངས་རྒྱས་མཚན་
[043-65a5] གྱི་རྣམ་པ་བསམ་ཡས་པ། །སྐྲ་རྩེ་གཅིག་ཏུ་ཐམས་ཅད་བསྡུ་བ་ཡིས། །ལྷག་མ་མེད་པར་ལམ་རྣམས་ཀུན་བསྡུས་ཤིང། །འཇིག་རྟེན་སྒྲོན་ལ་ཕྱག་འཚལ་གྱུར་པར་ཤོག་རྒྱལ་བ་
[043-65a6] དེ་དག་ཀུན་ལ་ཕྱག་འཚལ་ཏེ། །ཐམས་ཅད་ལུས་ཀྱིས་ཚུལ་གྱིས་འདུད་བྱེད་ཅིང། །ཕྱོགས་རྣམས་ཀུན་ཏུ་རྒྱལ་བ་ཀུན་སྟོན་པས། །ཕྱི་མའི་བསྐལ་ཀུན་ཟད་པར་བྱེད་གྱུར་ཅིག་སེམས་
[043-65a7] ཅན་སྙེད་ཀྱི་ཡིད་ཀྱི་རྣམ་པ་ཡིས། །རྒྱལ་བ་གཅིག་ལའང་མཆོད་པ་བྱེད་གྱུར་ཅིག་ཇི་ལྟར་རྒྱལ་བ་གཅིག་མཆོད་དེ་བཞིན་དུ། །སྐྱེས་དབང་མ་ལུས་ཀུན་ལའང་མཆོད་གྱུར་ཅིག་


[043-65b0] [65B] 
[043-65b1] །འགྲོ་བ་ཀུན་དུ་བསྐལ་བ་ཟད་གྱུར་ཀྱང། །སྐྱེས་བུ་འདུལ་བ་དཔེ་ཟླ་མེད་པ་ཡི་།རྒྱལ་བ་མཆོད་པའི་མཐར་ཐུག་མེད་གྱུར་ཅིག་འགྲོ་བ་ཀུན་
[043-65b2] ན་བསྐལ་མང་ཇི་སྙེད་པ། །དེ་སྙེད་བསྐལ་པ་སྤྱད་པ་སྤྱོད་བྱེད་ཅིང། །རྒྱལ་བ་གཅིག་ལ་རིམ་གྲོ་བྱ་བས་ཀྱང། །བསྐལ་པ་ཐམས་ཅད་མ་ལུས་ཟད་གྱུར་ཅིག་རྒྱལ་བ་གཅིག་ལ་ཇི་
[043-65b3] ཙམ་བརྗོད་གྱུར་པ། །རྒྱལ་བ་ཀུན་ལའང་བསྐལ་པ་དེ་སྙེད་དེ་།བསྐལ་པའི་གྲངས་ཀྱི་མཐར་ཐུག་མ་གྱུར་ཅིག་རྒྱལ་བའི་སྤྱོད་པས་སྐྱོ་བ་མེད་གྱུར་ཅིག་ཇི་ལྟར་ཆོས་དབྱིངས་རྣམ་པར་
[043-65b4] དག་པ་དང། །ཇི་ཙམ་རྒྱ་ཆེན་ཡོངས་སུ་མཐའ་ཡས་པ། །དེ་སྙེད་རྒྱ་ཆེན་མེ་ཏོག་བཟང་པོ་རྣམས། །ཐུབ་མང་སེམས་ཅན་སྙེད་ལ་འབུལ་གྱུར་ཅིག་དྲི་ཞིམ་ལྡན་པའི་དེ་བཞིན་ཕྱེ་མ་
[043-65b5] དག་གཙང་ཞིང་རྣམ་དག་རྣམ་པ་སྣ་ཚོགས་ལ། །འགྲོ་བ་ཀུན་ན་དཔེ་ཟླ་དམིགས་མེད་པ། །དེ་འདྲས་རྒྱལ་བ་མཆོད་པ་བྱེད་གྱུར་ཅིག་།ཞིང་རྣམས་དུ་མ་སེམས་ཅན་མཉམ་པ་ཡི། །
[043-65b6] རྒྱལ་བ་གཅིག་ལ་གདུགས་རྣམས་འབུལ་བྱེད་ཅིང། །རྒྱལ་བ་ཀུན་ལའང་དེ་བཞིན་དགབ་བྱ་བས། །རྒྱལ་བ་རྣམས་ལ་གདུགས་མཆོད་བྱེད་གྱུར་ཅིག་བྱུག་པ་དམ་པ་མཆོག་ཏུ་གྱུར་
[043-65b7] པ་རྣམས། །འགྲོ་བ་འདི་ན་གང་ལ་དཔེ་མེད་པ། །དེ་ཡིས་སངས་རྒྱས་མཆོད་བྱེད་སྤྱོད་པ་ཡིས། །བསྐལ་མང་སེམས་ཅན་མཉམ་པ་ཟད་གྱུར་ཅིག་དེ་བཞིན་བྱུང་དང་སྤོས་ཀྱི་ཕྱེ་མ་


[043-66a0] [66A] 
[043-66a1] ༄༅། །དང། །མེ་ཏོག་བདུག་པ་ན་བཟའ་སྤོས་རྣམས་དང། །རིན་ཆེན་ལྷབ་ལྷུབ་མཆོད་པ་མཐའ་ཡས་པའི། །རིམ་གྲོ་སྐྱེ་བ་མེད་པར་བྱེད་གྱུར་ཅིག་འཇིག་རྟེན་
[043-66a2] སྒྲོན་མ་སེམས་ཅན་མཉམ་པ་དག་སྐད་ཅིག་རེ་རེར་བྱང་ཆུབ་འཚང་རྒྱ་བ། །དེ་དག་ཡོན་ཏན་མཐའ་ཡས་རྗོད་བྱེད་ཅིང། །སྐྱེས་བུ་འདུལ་ལ་མཆོད་པ་བྱེད་གྱུར་ཅིག་སེམས་ཅན་
[043-66a3] མཉམ་པའི་འཇིག་རྟེན་མཁྱེན་པ་ལ། །སེམས་ཅན་མཉམ་པའི་བསྐལ་པ་བགྲང་བྱས་ཤིང། །བློ་མཆོག་ལྡན་པ་མཆོད་པ་བྱེད་པ་ནི། །རྒྱལ་བས་བཤད་ཀྱང་ཟད་པར་མ་གྱུར་
[043-66a4] ཅིག་རྒྱལ་བ་རྣམས་ལ་འདི་འདྲའི་མཆོད་བྱེད་ཅིང། །སངས་རྒྱས་རྣམས་འཕྲུལ་ཀུན་ཏུ་འགེངས་བྱེད་པས། །བཟང་དང་ལྡན་པའི་སྤྱོད་ལ་གནས་བཅས་ཤིང། །སངས་རྒྱས་མ་
[043-66a5] ལུས་ཐམས་ཅད་མཐོང་གྱུར་ཅིག་འགྲོ་ཀུན་དགེ་བ་ཇི་སྙེད་ཡོད་པ་དང། །བྱས་དང་བྱེད་གྱུར་དེ་བཞིན་བྱེད་པ་དག་བཟང་པོ་ཅི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་
[043-66a6] བཟང་པོར་རེད་གྱུར་ཅིག་འཇིག་རྟེན་ཐམས་ཅད་མ་ལུས་སེམས་ཅན་རྣམས། །ཇི་སྙེད་རྒྱལ་བ་ཀུན་གྱིས་ཐུགས་ཆུད་པ། །ཀུན་ཀྱང་མཁས་པ་ཀུན་གྱིས་བསྔགས་པ་ཡི། །ཀུན་ཏུ་
[043-66a7] བཟང་པོ་དེ་བཞིན་འགྱུར་བར་ཤོག་ཕྱོགས་རྣམས་མ་ལུས་ཀུན་ཏུ་ཅི་བྱས་པ། །སྐྱེས་བུ་དམ་པ་དེ་ལྟར་ཡོངས་སུ་བསྔོ། །རྡོ་རྗེའི་རྒྱལ་མཚན་རྒྱལ་བས་གང་གསུངས་པ་


[043-66b0] [66B] 
[043-66b1] །དེ་བཞིན་ཞིང་རྣམས་ཐམས་ཅད་མ་ལུས་པར། །རྒྱུན་བཞིན་ཀུན་ཀྱང་ཁོང་དུ་ཆུད་བྱ་སྟེ། །སེམས་ཅན་ཇི་སྙེད་ཐམས་ཅད་མ་ལུས་པ། །དེ་དག་
[043-66b2] ཀུན་ཀྱང་ཀུན་ཏུ་བཟང་གྱུར་ཅིག་སྦྱིན་པས་ཡོངས་བསྔོ་ཇི་བཞིན་རེད་གྱུར་ཅིག་ཚུལ་ཁྲིམས་ཀྱིས་ཀྱང་བསྔོ་བཞིན་རེད་གྱུར་ཅིག་།བརྩོན་འགྲུས་སྟོབས་ཀྱིས་བསྐལ་པར་མི་ལྡོག་ཅིང།།
[043-66b3] བཟོད་པས་འཁྲུགས་པ་མེད་པའི་ཡིད་གྱུར་ཅིག་བསམ་གཏན་གྱིས་ཀྱང་རྩེ་གཅིག་ཡིད་ལྡན་ཞིང། །ཏིང་འཛིན་ཀུན་གྱི་སྤྱོད་ཡུལ་ཤེས་གྱུར་ཅིག་ཤེས་རབ་དུས་རྣམས་གསུམ་པོ་ཐམས་
[043-66b4] ཅད་དུ། །འཇིག་རྟེན་དག་ཏུ་མཐར་དམིགས་མེད་གྱུར་ཅིག་ལུས་དང་ངག་དང་ཡིད་རྣམས་ཐམས་ཅད་ཀྱང། །རྣམ་པ་ཀུན་ཏུ་རྣམ་དག་མཁས་གྱུར་ཅིག་སྤྱོད་པ་དེ་དག་ཐམས་ཅད་མ་
[043-66b5] ལུས་པར། །ཀུན་ཀྱང་ཀུན་ཏུ་བཟང་པོར་རེད་གྱུར་ཅིག་ཇི་ལྟར་ཆོས་དབྱིངས་རློམ་པའི་སེམས་མེད་ཅིང། །དེ་ལ་སྤྲོས་དང་ཆགས་པ་མེད་པ་དང། །མྱ་ངན་འདའ་དང་བསྒྲིབས་པ་མེད་པ་
[043-66b6] ལྟར། །དེ་བཞིན་སེམས་ལ་རློམ་སེམས་མེད་གྱུར་ཅིག་ཆོས་མཁས་ཡོངས་སུ་བསྔོ་བ་གང་བརྗོད་པ། །དེ་ནི་རྒྱལ་བས་གསུངས་པའི་བསྔོ་བ་སྟེ། །མཁས་པའི་སྤྱོད་པ་ཅི་ནས་
[043-66b7] འགྲུབ་འགྱུར་བར། །དགེ་བ་ཡོངས་པ་དེ་ཡིས་ཡོངས་སུ་བསྔོ། །རྒྱལ་བའི་སྲས་ཀྱིས་འདི་ལ་བསླབས་བྱས་ཏེ། །ཇི་སྙེད་གང་ཡོད་ཐམས་ཅད་མ་ལུས་པར། །ཁམས་རྣམས་ཀུན་ཀྱང་


[043-67a0] [67A] 
[043-67a1] ༄༅། །ཡོངས་སུ་བསྡུ་བྱས་ཏེ། །ཅི་ནས་བདེ་གཤེགས་སྟོབས་ལ་འཇུག་པར་བསྔོ། །ཡངས་པ་ཇི་སྙེད་རྒྱལ་བས་གསུངས་པ་དང། །ཀུན་ཏུ་བཟང་ཞེས་གང་ལ་
[043-67a2] གདགས་པ་ཡི། །རྒྱལ་བའི་སྲས་རྣམས་གང་ལ་གནས་གྱུར་པའི་།སྤྱོད་པ་དམ་པ་དེ་དག་སུ་འདོད་པས། །སེམས་ཅན་མ་ལུས་ཐམས་ཅད་བགྲང་བར་ནུས། །དུས་གསུམ་
[043-67a3] སེམས་ཀྱང་མ་ལུས་ཀུན་བགྲང་ནུས། །གང་ལ་ཀུན་ཏུ་བཟང་པོར་མིང་གདགས་པ། །རྒྱལ་སྲས་དེ་ཡི་ཡོན་ཏན་མཐའ་མེད་དོ། །ནམ་མཁའ་སྤུ་རྩེས་བགྲང་བར་ནུས་ཀྱང་སྲིད། །
[043-67a4] ཞིང་རྣམས་ཀུན་གྱི་རྡུལ་ཀྱང་བགྲང་བར་ནུས། །གང་ལ་རྒྱལ་སྲས་དྲང་སྲོང་ཆེ་གནས་པའི། །སྤྱོད་པ་དེ་དག་བགྲང་བར་མི་ནུས་སོ། །ཆོས་ཀྱི་དབྱིངས་ཚད་མེད་པ་ཞེས་བྱ་བ་སྟེ། ཡོངས་
[043-67a5] སུ་བསྔོ་བ་བཅུ་པའོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། རྡོ་རྗེ་རྒྱལ་མཚན་གྱིས་ཡོངས་སུ་བསྔོ་བའི་ལེའུ་སྟེ་སུམ་ཅུའོ།། །།
[043-67a6] བམ་པོ་བཞི་བཅུ་རྩ་ལྔ་པ། དེ་ནས་བཅོམ་ལྡན་འདས་ལྷའི་རྒྱལ་པོ་དབང་སྒྱུར་གྱི་གནས་ཀྱི་ནོར་བུ་རིན་པོ་ཆེ་དམ་པའི་ཁང་པ་ན། བྱང་ཆུབ་སེམས་དཔའི་དགེ་འདུན་ཆེན་པོ་ཐམས་
[043-67a7] ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་འཇིག་རྟེན་གྱི་ཁམས་གཞན་དང། གཞན་ནས་འདུས་པ་ཤ་སྟག་ཀུན་ཀྱང་བྱང་ཆུབ་སེམས་


[043-67b0] [67B] 
[043-67b1] པས་གནས་པ། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་ཡུལ་ལ་འཇུག་ཅིང་གཞོལ་བའི་སྤྱོད་ཡུལ་མ་གཏང་
[043-67b2] བ༑ འགྲོ་བ་ཐམས་ཅད་ཡོངས་སུ་སྨིན་པར་བྱ་བ་དང། གདུལ་བར་བྱ་བའི་དུས་བཞིན་དུ་ཐོགས་པ་མེད་པའི་བྱིན་གྱི་རླབས་རྣམ་པ་ཐ་དད་པས་བྱ་བ་ཐམས་ཅད་ཡང་དག་པར་སྟོན་པ་
[043-67b3] ལ་མཁས་པ། བྱང་ཆུབ་སེམས་དཔའི་སྨོན་ལམ་ཐམས་ཅད་མངོན་པར་བསྒྲུབ་ཅིང་བསྐལ་པ་དང། ཞིང་དང། དུས་སུ་སྤྱོད་པ་ལ་གནས་པའི་རྒྱུན་མི་གཅོད་པ། བྱང་ཆུབ་སེམས་
[043-67b4] དཔའི་བསོད་ནམས་དང། ཡེ་ཤེས་དང། རྫུ་འཕྲུལ་གྱི་ཚོགས་ཡོངས་སུ་རྫོགས་ཤིང་འགྲོ་བ་ཐམས་ཅད་ཉེ་བར་འཚོ་བ་མི་ཟད་པ་ལ་རབ་ཏུ་ཞུགས་པ། བྱང་ཆུབ་སེམས་དཔའི་ཤེས་
[043-67b5] རབ་དང། ཐབས་ཐམས་ཅད་ཀྱི་ཕ་རོལ་ཏུ་ཕྱིན་པ་དམ་པ་ཐོབ་པ་བྱང་ཆུབ་སེམས་དཔའི་སྤྱོད་པས་འཁོར་བ་དང། མྱ་ངན་ལས་འདས་པའི་སྒོ་ཡང་དག་པར་བསྟན་ཅིང། ཤིན་ཏུ་
[043-67b6] བསྒྲུབ་པའི་རྒྱུན་མི་གཅོད་པ། བྱང་ཆུབ་སེམས་དཔའི་བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ་དང། མངོན་པར་ཤེས་པ་དང། རིག་པ་
[043-67b7] དང། ཡེ་ཤེས་ལ་རྣམ་པར་རོལ་པའི་མངོན་པར་ཤེས་པས་བྱ་བ་ཐམས་ཅད་ཡང་དག་པར་སྟོན་པ་ལ་མཁས་པ། བྱང་ཆུབ་སེམས་དཔའི་རྫུ་འཕྲུལ་དང། སྟོབས་དང། དབང་ཐམས་


[043-68a0] [68A] 
[043-68a1] ༄༅། །ཅད་ཐོབ་ཅིང་མངོན་པར་འདུ་བྱ་བ་མེད་པའི་སེམས་སྐད་ཅིག་གིས། དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་འདོང་བ་ལ་སྔོན་དུ་
[043-68a2] འདྲེན་པའི་གཏམ་གྱི་སྐྱེས་བུ་དམ་པ། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོ་ཡང་དག་པར་གཟུང་བ་དང། སངས་རྒྱས་ལ་མཆོད་པ་དང། རིམ་གྲོ་རྒྱ་ཆེན་པོ་
[043-68a3] བྱ་བའི་དོན་དུ་མངོན་པར་བརྩོན་པ། བྱང་ཆུབ་སེམས་དཔའི་ལས་ཐམས་ཅད་ཡང་དག་པར་བླང་བ་མཉམ་པ་ཉིད་ཀྱིས་སྦྱོར་བས་འཇིག་རྟེན་གྱི་ཁམས་ཐམས་ཅད་དུ་ལུས་ཀྱི་
[043-68a4] གཟུགས་བརྙན་རབ་ཏུ་འབྱུང་བ། ཆོས་ཀྱི་དབྱིངས་ཐམས་ཅད་དུ་ཆགས་པ་མེད་པའི་དབྱངས་རབ་ཏུ་སྒྲོག་པས། དུས་གསུམ་ཐམས་ཅད་དུ་ཆགས་པ་མེད་པའི་སེམས་དང་ཡེ་
[043-68a5] ཤེས་ཀྱི་ཡུལ་རྒྱས་པར་འགེངས་པ། བྱང་ཆུབ་སེམས་དཔའི་ཡོན་ཏན་དང། ནན་ཏན་ཡོངས་སུ་རྫོགས་པ་ཐམས་ཅད་བསྐལ་པ་བརྗོད་དུ་མེད་པར་རྒྱུན་མི་འཆད་པར་ཡང་
[043-68a6] དག་པར་བསྟན་པ་ལ་ཡོན་ཏན་བསྔགས་ཤིང། བརྗོད་པ་ཟད་མི་ཤེས་པ་ཤ་སྟག་སྟེ། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དང། བྱང་ཆུབ་སེམས་
[043-68a7] དཔའ་སེམས་དཔའ་ཆེན་པོ་རིན་པོ་ཆེའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་པདྨོའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་


[043-68b0] [68B] 
[043-68b1] བྱང་ཆུབ་སེམས་དཔའ་སེམས་དཔའ་ཆེན་པོ་པདྨོ་དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཉི་མའི་སྙིང་པོ་དང། བྱང་ཆུབ་སེམས་དཔའ་
[043-68b2] སེམས་དཔའ་ཆེན་པོ་གཙང་བའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བ་དྲི་མ་མེད་པའི་སྙིང་པོ་
[043-68b3] དང། བྱང་ཆུབ་སེམས་དཔའ་སེམས་དཔའ་ཆེན་པོ་རྒྱན་རྣམ་པར་དགོད་པ་ཐམས་ཅད་རབ་ཏུ་སྣང་བར་སྟོན་པའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཡེ་
[043-68b4] ཤེས་རྣམ་པར་སྣང་བའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་ཡིད་དུ་འོང་བའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཙན་དན་དཔལ་
[043-68b5] གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མེ་ཏོག་དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མེ་ཏོག་རྒྱས་པའི་དཔལ་གྱི་སྙིང་
[043-68b6] པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་ལྷའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བསོད་ནམས་དཔལ་གྱི་སྙིང་པོ་དང། བྱང་ཆུབ་
[043-68b7] སེམས་དཔའ་སེམས་དཔའ་ཆེན་པོ་བསྒྲིབས་པ་མེད་པའི་ཡེ་ཤེས་རྣམ་པར་དག་པ་དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་དཔལ་གྱི་སྙིང་


[043-69a0] [69A] 
[043-69a1] ༄༅། །པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དྲི་མ་མེད་
[043-69a2] པའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དྲི་མ་དང་བྲལ་བའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་སྣ་ཚོགས་
[043-69a3] རྒྱན་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་འོད་ཟེར་གྱི་དྲ་བ་ཆེན་པོ་རབ་ཏུ་སྣང་བའི་སྙིང་པོ་དང་བྱང་ཆུབ་སེམས་དཔའ་སེམས་དཔའ་ཆེན་
[043-69a4] པོ་འོད་དྲི་མ་མེད་པའི་དཔལ་གྱི་གཟི་བརྗིད་བཟང་པོའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་གསེར་བཟང་པོ་དྲི་མ་མེད་པའི་དབྱིག་གིས་སྤྲས་པའི་
[043-69a5] གཟི་བརྗིད་མཛེས་པའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མཚན་ཐམས་ཅད་ཀྱིས་བརྒྱན་པས་རྣམ་པར་དག་པའི་དཔལ་གྱི་སྙིང་པོ་དང། བྱང་ཆུབ་
[043-69a6] སེམས་དཔའ་སེམས་དཔའ་ཆེན་པོ་དཔལ་གྱི་བེའུ་རྡོ་རྗེ་འོད་འཕྲོ་བས་བརྒྱན་པའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་འོད་འབར་ཞིང་འཕྲོ་བའི་
[043-69a7] དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྐར་མའི་རྒྱལ་པོ་འོད་རབ་ཏུ་སྣང་བའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་


[043-69b0] [69B] 
[043-69b1] བྱང་ཆུབ་སེམས་དཔའ་སེམས་དཔའ་ཆེན་པོ་དབྱངས་ཀྱི་དཀྱིལ་འཁོར་བསྒྲིབས་པ་མེད་ཅིང་ང་རོ་སྙན་པའི་སྙིང་
[043-69b2] པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་གཟུངས་ཀྱི་སྙིང་པོ་ཡོན་ཏན་གྱིས་འགྲོ་བ་ཐམས་ཅད་ཀྱི་སྨོན་ལམ་ཡང་དག་པར་འཛིན་པའི་སྙིང་པོ་དང། བྱང་ཆུབ་སེམས་
[043-69b3] དཔའ་སེམས་དཔའ་ཆེན་པོ་རྒྱ་མཚོའི་རྒྱན་གྱི་སྙིང་པོ་དང་བྱང་ཆུབ་སེམས་དཔའ་སེམས་དཔའ་ཆེན་པོ་རི་རབ་དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་
[043-69b4] ཆེན་པོ་ཡོན་ཏན་ཐམས་ཅད་རྣམ་པར་དག་པའི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་སྙིང་པོ་དང། བྱང་ཆུབ་སེམས་དཔའ་སེམས་
[043-69b5] དཔའ་ཆེན་པོ་སངས་རྒྱས་དཔལ་གྱི་སྙིང་པོ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་གྲོལ་བའི་ཟླ་བ་དང། དེ་དག་ལ་སོགས་པ་བྱང་ཆུབ་སེམས་དཔའ་སེམས་
[043-69b6] དཔའ་ཆེན་པོ་ཚད་མེད་པ། གཞལ་དུ་མེད་པ། གྲངས་མེད་པ། བསམ་གྱིས་མི་ཁྱབ་པ། མཚུངས་པ་མེད་པ། དཔག་ཏུ་མེད་པ། ཀུན་ཏུ་མཐའ་ཡས་པ། མུ་མེད་པ། ས་མཚམས་
[043-69b7] མེད་པ། བརྗོད་དུ་མེད་པའི་ཡང་བརྗོད་དུ་མེད་པ། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་ལ་སོགས་པའི་སངས་རྒྱས་ཀྱི་ཞིང་སྣ་ཚོགས་ནས་འདུས་པ་ཤ་


[043-70a0] [70A] 
[043-70a1] ༄༅། །སྟག་དང་ཐབས་གཅིག་ཏུ་ཞུགས་སོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་སངས་རྒྱས་ཀྱི་མཐུས་ཐེག་པ་ཆེན་པོ་
[043-70a2] རབ་ཏུ་སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོས་བྱང་ཆུབ་སེམས་དཔའ་ཏིང་ངེ་འཛིན་ཐེག་
[043-70a3] པ་ཆེན་པོ་རབ་ཏུ་སྣང་བ་དེ་ལ་མཉམ་པར་བཞག་མ་ཐག་ཏུ། དེ་ནས་དེའི་ཚེ་ཕྱོགས་བཅུའི་འཇིག་རྟེན་གྱི་ཕྱོགས་རེ་རེའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་བྱེ་བ་ཕྲག་
[043-70a4] བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཕ་རོལ་ནས། སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་མཚན་རྡོ་རྗེའི་སྙིང་པོ་ཞེས་བྱ་
[043-70a5] བར་མཐུན་པ་ཤ་སྟག་གིས་ཞལ་མངོན་པར་བསྟན་ཏེ། སངས་རྒྱས་བཅོམ་ལྡན་འདས་དེ་དག་གིས་དེ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་ལྟར་ཁྱོད་བྱང་ཆུབ་སེམས་
[043-70a6] དཔའི་ཏིང་ངེ་འཛིན་ཐེག་པ་ཆེན་པོ་རབ་ཏུ་སྣང་བ་ལ་སྙོམས་པར་ཞུགས་པ་ལེགས་སོ། །ལེགས་སོ། །འདི་ལྟར་རིགས་ཀྱི་བུ་ཁྱོད་ལ་ཕྱོགས་བཅུའི་སངས་རྒྱས་བཅོམ་ལྡན་
[043-70a7] འདས། སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་མཚན་རྡོ་རྗེའི་སྙིང་པོ་ཞེས་བྱ་བར་མཐུན་པ་ཤ་སྟག་གིས། བཅོམ་ལྡན་འདས་དེ་བཞིན་གཤེགས་


[043-70b0] [70B] 
[043-70b1] པར་སྣང་མཛད་འདིའི་སྔོན་གྱི་སྨོན་ལམ་གྱི་བྱིན་གྱི་རླབས་དང་ཁྱོད་ཉིད་ཀྱི་ཡེ་ཤེས་ཀྱི་ཁྱད་པར་གྱིས་བྱང་ཆུབ་སེམས་
[043-70b2] དཔའ་ཐམས་ཅད་ལ་སངས་རྒྱས་ཀྱི་ཆོས་སྣང་བ་བསམ་གྱིས་མི་ཁྱབ་པ་རབ་ཏུ་བརྗོད་ཅིང། ཡེ་ཤེས་ཀྱི་ས་ལ་འཇུག་པར་བྱ་བ་དང། དགེ་བའི་རྩ་བ་ཐམས་ཅད་ཡང་དག་པར་བསྡུ་བ་
[043-70b3] དང༑ སངས་རྒྱས་ཀྱི་ཆོས་ཐམས་ཅད་རབ་ཏུ་དབྱེ་བ་ལ་མཁས་པར་བྱ་བ་དང། ཆོས་ཐམས་ཅད་ལ་ཡེ་ཤེས་ཤིན་ཏུ་ཡངས་པར་བྱ་བ་དང། ཤིན་ཏུ་ལེགས་པར་གནས་པའི་ཆོས་
[043-70b4] རབ་ཏུ་བསྟན་པ་དང། ཡེ་ཤེས་ཐ་མི་དད་པ་རྣམ་པར་སྦྱང་བ་དང། འཇིག་རྟེན་གྱི་ཆོས་ཐམས་ཅད་ཀྱིས་གོས་པ་མེད་པར་བྱ་བ་དང། འཇིག་རྟེན་ལས་འདས་པའི་དགེ་བའི་རྩ་བ་
[043-70b5] ཡོངས་སུ་དག་པར་བྱ་བ་དང། ཡེ་ཤེས་བསམ་གྱིས་མི་ཁྱབ་པའི་ཡུལ་ཁོང་དུ་ཆུད་པར་བྱ་བ་ནས་ཐམས་ཅད་མཁྱེན་པའི་ཡེ་ཤེས་ཀྱི་ཡུལ་གྱི་བར་དུ་ཁོང་དུ་ཆུད་པར་བྱ་བ་དང། འདི་
[043-70b6] ལྟར་བྱང་ཆུབ་སེམས་དཔའི་ས་བཅུ་བརྩམས་པ་རབ་ཏུ་ཐོབ་པར་བྱ་བ་དང། བྱང་ཆུབ་སེམས་དཔའི་ས་མ་ནོར་བར་རྣམ་པར་དགོད་པ་ཤིན་ཏུ་བསྟན་པ་དང། སངས་རྒྱས་ཀྱི་ཆོས་ཐམས་
[043-70b7] ཅད་ལ་ཡང་དག་པར་དམིགས་པར་བྱ་བ་དང། ཟག་པ་མེད་པའི་ཆོས་ཀྱི་བྱེ་བྲག་རྣམ་པར་བསྒོམ་པ་དང། རྣམ་པར་དབྱེ་བ་ཤིན་ཏུ་རྣམ་པར་ཕྱེ་བའི་ཤེས་རབ་ཀྱི་སྣང་བ་ཆེན་པོ་ལ་


[043-71a0] [71A] 
[043-71a1] ༄༅། །མཁས་པའི་ཡེ་ཤེས་ཀྱི་རྒྱན་ཐོབ་པར་བྱ་བ་དང། ཤིན་ཏུ་བརྟགས་པའི་ཡེ་ཤེས་ཀྱི་སྒོ་ལ་འཇུག་པར་བྱ་བ་དང། གནས་ཀྱི་རྣམ་པ་ཅི་རིགས་སུ་བརྗོད་པ་
[043-71a2] དང། སྤོབས་པའི་སྣང་བ་དམའ་བ་མེད་པར་ཐོབ་པར་བྱ་བ་དང་ཐ་དད་པ་ཡང་དག་པར་ཤེས་པ་ཆེན་པོའི་ས་ཤིན་ཏུ་རྟོགས་པར་བྱ་བ་དང། བྱང་ཆུབ་ཀྱི་སེམས་ལ་དྲན་པ་ཉམས་
[043-71a3] པ་མེད་པར་བྱ་བ་དང། སེམས་ཅན་གྱི་ཁམས་ཐམས་ཅད་ཡོངས་སུ་སྨིན་པར་བྱ་བ་དང། ཐམས་ཅད་དུ་སོང་བའི་བློ་རྣམ་པར་གདོན་མི་ཟ་བ་ལ་མཁས་པ་རབ་ཏུ་ཐོབ་པར་བྱ་བའི་
[043-71a4] ཕྱིར་བྱིན་གྱིས་བརླབ་པ་མཛད་དོ། །དེ་བས་ན་རིགས་ཀྱི་བུ་ཁྱོད་ཀྱིས་ཆོས་ཀྱི་སྒོ་རབ་ཏུ་དབྱེ་བ་ལ་མཁས་པར་འགྱུར་བའི་ཆོས་ཀྱི་རྣམ་གྲངས་འདི་ལ་སངས་རྒྱས་ཀྱི་མཐུ་དང་
[043-71a5] དེ་བཞིན་གཤེགས་པའི་ཡེ་ཤེས་སྣང་བའི་བྱིན་གྱི་རླབས་ཀྱིས་རང་གི་དགེ་བའི་རྩ་བ་ཡོངས་སུ་དག་པར་བྱ་བ་དང། ཆོས་ཀྱི་དབྱིངས་ཤིན་ཏུ་སྦྱངས་པ་དང། སེམས་ཅན་
[043-71a6] གྱི་ཁམས་ཐམས་ཅད་ལ་ཕན་གདགས་པ་དང། ཆོས་ཀྱི་སྐུའི་ཡེ་ཤེས་ཀྱི་ལུས་ལ་འཇུག་པར་བྱ་བ་དང། སངས་རྒྱས་ཐམས་ཅད་ཀྱིས་དབང་བསྐུར་བ་ཡང་དག་པར་བླང་བ་དང་
[043-71a7] འཇིག་རྟེན་གྱི་ཁམས་ཐམས་ཅད་དུ་ཤིན་ཏུ་འཕགས་པའི་ལུས་འབྱུང་བར་བྱ་བ་དང། འཇིག་རྟེན་གྱི་ལམ་གྱི་རྒྱུད་ཐམས་ཅད་ལས་ཡང་དག་པར་འདའ་བར་བྱ་བ་དང་


[043-71b0] [71B] 
[043-71b1] བ་དང། ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པར་བྱ་བའི་ཕྱིར་སྤོབས་པ་སྐྱེད་ཅིག་དེ་ནས་སངས་རྒྱས་
[043-71b2] བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་ཟིལ་གྱིས་མི་ནོན་པའི་ལུས་ཉེ་བར་བསྒྲུབ་པ་མཛད་དོ། །ཐོགས་པ་མེད་པའི་སྤོབས་པས་ཤིན་ཏུ་སྟོན་པ་ཉེ་
[043-71b3] བར་བསྒྲུབ་པ་མཛད་དོ། །ཤིན་ཏུ་སྦྱངས་པའི་ཡེ་ཤེས་རྣམ་པར་ཕྱེ་བ་ལ་འཇུག་པ་ཉེ་བར་བསྒྲུབ་པ་མཛད་དོ། །དྲན་པ་ཉམས་པ་མེད་པའི་བྱིན་གྱི་རླབས་ཉེ་བར་བསྒྲུབ་པ་མཛད་དོ། །བློ་
[043-71b4] གྲོས་ཤིན་ཏུ་ངེས་པར་རྟོགས་པས་མཁས་པ་ཉེ་བར་བསྒྲུབ་པ་མཛད་དོ། །ཐམས་ཅད་ཀྱི་རྗེས་སུ་སོང་བའི་བློའི་རྗེས་སུ་འགྲོ་བ་ཉེ་བར་བསྒྲུབ་པ་མཛད་དོ། །ཡང་དག་པར་རྫོགས་པའི་
[043-71b5] སངས་རྒྱས་ཀྱི་སྟོབས་ཐུབ་པ་མེད་པ་ཉེ་བར་བསྒྲུབ་པ་མཛད་དོ་།དེ་བཞིན་གཤེགས་པའི་མི་འཇིགས་པ་ཆེ་ཞིང་ཞུམ་པ་མེད་པ་ཉེ་བར་བསྒྲུབ་པ་མཛད་དོ། །ཐམས་ཅད་མཁྱེན་པའི་
[043-71b6] ཡེ་ཤེས་དང་ཐ་དད་པ་ཡང་དག་པར་མཁྱེན་པས་རྣམ་པར་དབྱེ་བའི་ཆོས་ཀྱི་ཚུལ་ཤིན་ཏུ་རྟོགས་པར་བྱ་བ་ཉེ་བར་བསྒྲུབ་པ་མཛད་དོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་
[043-71b7] དང་ཐུགས་ཀྱི་རྒྱན་ཤིན་ཏུ་རྣམ་པར་ཕྱེ་བ་མངོན་པར་བསྡུ་བ་ཉེ་བར་བསྒྲུབ་པ་མཛད་དོ། །དེ་ཅིའི་ཕྱིར་ཞེ་ན། དེ་ནི་ཏིང་ངེ་འཛིན་དེ་ཉིད་ཀྱི་ཆོས་ཉིད་རབ་ཏུ་ཐོབ་པ་དང། སྔོན་གྱི་སྨོན་


[043-72a0] [72A] 
[043-72a1] ༄༅། །ལམ་གྱིས་མངོན་པར་བསྒྲུབས་པ་དང། ལྷག་པའི་བསམ་པ་ཤིན་ཏུ་རྣམ་པར་སྦྱངས་པ་དང། ཡེ་ཤེས་ཀྱི་དཀྱིལ་འཁོར་ཤིན་ཏུ་སྦྱངས་པ་དང། ཚོགས་
[043-72a2] ཤིན་ཏུ་བསགས་པ་དང། ཡོངས་སུ་སྦྱངས་པ་ཤིན་ཏུ་བྱས་པ་དང་དྲན་པའི་སྣོད་ཚད་མེད་པ་དང། མོས་པ་རྣམ་པར་དག་ཅིང་འོད་ཤིན་ཏུ་གསལ་བ་དང། གཟུངས་ཀྱི་སྒོ་ཐ་དད་པ་
[043-72a3] མེད་པར་ཐོབ་པ་དང། ཆོས་ཀྱི་དབྱིངས་ཀྱི་ཡེ་ཤེས་ཀྱི་ཕྱག་རྒྱས་ཤིན་ཏུ་བཏབ་པའི་ཕྱིར་རོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས་དེ་དག་ན་བཞུགས་བཞིན་དུ་
[043-72a4] རྫུ་འཕྲུལ་གྱིས་མཐུས་སོ་སོ་ནས་ཕྱག་གཡས་པ་བརྐྱང་སྟེ་བྱང་ཆུབ་སེམས་དཔའ་རྡོ་རྗེའི་སྙིང་པོའི་མགོ་ལ་བྱུག་པ་མཛད་དོ། །སངས་རྒྱས་བཅོམ་ལྡན་འདས་དེ་དག་གིས་
[043-72a5] བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་རེག་མ་ཐག་ཏུ་དེ་ཉིད་ཀྱི་ཚེ་ཏིང་ངེ་འཛིན་དེ་ལས་ལངས་ནས། བྱང་ཆུབ་སེམས་དཔའ་དེ་དག་ལ་སྨྲས་པ། ཀྱེ༑ རྒྱལ་བའི་སྲས་དག་
[043-72a6] བྱང་ཆུབ་སེམས་དཔའི་སྨོན་ལམ་འདི་ནི་ཤིན་ཏུ་རྣམ་པར་གདོན་མི་ཟ་བ་སྟེ། ཐ་མི་དད་པ། ལྟར་མེད་པ། ཆོས་ཀྱི་དབྱིངས་ཀྱིས་ཀླས་པར་ཡངས་པ། ནམ་མཁའི་དབྱིངས་ཀྱི་
[043-72a7] མཐར་ཐུག་པ། ཕྱི་མའི་མཐའི་མུར་ཐུག་པ་སངས་རྒྱས་ཀྱི་ཞིང་ཐམས་ཅད་དང། སེམས་ཅན་གྱི་ཁམས་ཐམས་ཅད་དུ་རྒྱས་པར་ཁྱབ་པ། འགྲོ་བ་ཐམས་ཅད་ཡོངས་སུ་སྐྱོབ་


[043-72b0] [72B] 
[043-72b1] དེ་བཞིན་གཤེགས་པ་ཐམས་ཅད་ཀྱིས་བྱིན་གྱི་བརླབས་པ་སྟེ། ཀྱེ༑ རྒྱལ་བའི་སྲས་དག་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་འདས་པའི་སངས་རྒྱས་བཅོམ་
[043-72b2] ལྡན་འདས་རྣམས་ཀྱི་ཡེ་ཤེས་ཀྱི་ས་ལ་ཡང་རབ་ཏུ་འཇུག་པར་འགྱུར་རོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཀྱི་ས་ལ་ཡང་རབ་ཏུ་འཇུག་པར་འགྱུར་རོ། །ད་
[043-72b3] ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཀྱི་ས་ལ་ཡང་རབ་ཏུ་འཇུག་པར་འགྱུར་རོ། །ཀྱེ༑ རྒྱལ་བའི་སྲས་དག་།དེ་ལ་བཅུ་པོ་འདི་དག་ནི་བྱང་ཆུབ་སེམས་དཔའ་
[043-72b4] རྣམས་ཀྱི་ཡེ་ཤེས་ཀྱི་ས་རྣམས་ཏེ། གང་ལ་བསམས་ཏེ་བདག་གིས་དེ་སྐད་དུ་སྨྲས་པ་དེ་དག་ནི་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་
[043-72b5] ཀྱིས་གསུངས་སོ། །གསུང་ངོ། །གསུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། རབ་ཏུ་དགའ་བ་ཞེས་བྱ་བ་བྱང་ཆུབ་སེམས་དཔའི་ས་དང་པོ་དང། དྲི་མ་དང་བྲལ་བ་ཞེས་བྱ་བ་བྱང་ཆུབ་
[043-72b6] སེམས་དཔའི་ས་གཉིས་པ་དང། འོད་བྱེད་པ་ཞེས་བྱ་བ་བྱང་ཆུབ་སེམས་དཔའི་ས་གསུམ་པ་དང། འོད་འཕྲོ་བ་ཅན་ཞེས་བྱ་བ་བྱང་ཆུབ་སེམས་དཔའི་ས་བཞི་པ་དང། རྒྱལ་བར་
[043-72b7] དཀའ་བ་ཞེས་བྱ་བ་བྱང་ཆུབ་སེམས་དཔའི་ས་ལྔ་པ་དང། མངོན་སུམ་པ་ཞེས་བྱ་བ་བྱང་ཆུབ་སེམས་དཔའི་ས་དྲུག་པ་དང། རིང་དུ་སོང་བ་ཞེས་བྱ་བ་བྱང་ཆུབ་སེམས་དཔའི་ས་བདུན་


[043-73a0] [73A] 
[043-73a1] ༄༅། །པ་དང། མི་གཡོ་བ་ཞེས་བྱ་བ་བྱང་ཆུབ་སེམས་དཔའི་ས་བརྒྱད་པ་དང། ལེགས་པའི་བློ་གྲོས་ཞེས་བྱ་བ་བྱང་ཆུབ་སེམས་དཔའི་ས་དགུ་པ་དང། ཆོས་ཀྱི་
[043-73a2] སྤྲིན་ཅེས་བྱ་བ་བྱང་ཆུབ་སེམས་དཔའི་ས་བཅུ་པ་སྟེ། ཀྱེ༑ རྒྱལ་བའི་སྲས་དག་དེ་རྣམས་ནི་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་བཅུ་སྟེ། དེ་ནི་འདས་པ་
[043-73a3] དང། མ་བྱོན་པ་དང། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་སོ། །གསུང་ངོ། །གསུང་བར་འགྱུར་རོ། །ཀྱེ་རྒྱལ་བའི་སྲས་དག་བདག་གིས་ནི་སངས་
[043-73a4] རྒྱས་ཀྱི་ཞིང་གང་ནའང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་བྱང་ཆུབ་སེམས་དཔའི་ས་བཅུ་པོ་འདི་དག་མི་གསུང་བ་དེ་ལྟ་བུ་མ་
[043-73a5] མཐོང་ངོ། །དེ་ཅིའི་ཕྱིར་ཞེ་ན། ཀྱེ༑ རྒྱལ་བའི་སྲས་དག་།བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་ལམ་ཡོངས་སུ་སྦྱོང་བའི་ཆོས་སྣང་བའི་
[043-73a6] སྒོ་འདི་ནི་ཡང་དག་ཕུལ་ཞེས་བྱ་བ་ཡིན་ཏེ། འདི་ལྟར་བྱང་ཆུབ་སེམས་དཔའི་ས་རྣམ་པར་དགོད་པ་ཤིན་ཏུ་བསྟན་པའོ། །ཀྱེ༑ རྒྱལ་བའི་སྲས་དག་གནས་འདི་ནི་བསམ་གྱི་མི་
[043-73a7] ཁྱབ་པ་སྟེ། འདི་ལྟར་བྱང་ཆུབ་སེམས་དཔའ་རྣམས་ཀྱིས་ཤེས་པའོ་།དེ་ནས་དེ་ལྟར་བྱང་ཆུབ་སེམས་དཔའ་རྡོ་རྗེའི་སྙིང་པོས། བྱང་ཆུབ་སེམས་དཔའི་ས་བཅུ་པོ་འདི་དག་


[043-73b0] [73B] 
[043-73b1] ཅང་མི་ཟེར་བར་འདུག་ནས་དེ་ལས་རབ་ཏུ་ཕྱེ་སྟེ་མ་བཤད་པ་དང། དེ་ནས་བྱང་ཆུབ་སེམས་དཔའི་འཁོར་དེ་དག་ཐམས་ཅད་བྱང་ཆུབ་སེམས་དཔའི་ས་བཅུ་
[043-73b2] པོ་དེ་དག་གི་མིང་ཙམ་ཞིག་ཐོས་ནས། རབ་ཏུ་ཕྱེ་སྟེ་མ་བརྗོད་པས་སྐོམ་པར་གྱུར་ནས། དེ་དག་འདི་སྙམ་དུ་སེམས་ཏེ། དེ་ལྟར་བྱང་ཆུབ་སེམས་དཔའ་རྡོ་རྗེའི་སྙིང་པོས་བྱང་ཆུབ་སེམས་
[043-73b3] དཔའི་ས་བཅུ་པོ་དེ་དག་གི་མིང་ཙམ་ཞིག་བརྗོད་དེ་ཅང་མི་ཟེར་བར་འདུག་ན། དེ་ལས་རབ་ཏུ་ཕྱེ་ཞིང་མི་སྟོན་པ་དེ་ལ་རྒྱུ་ནི་གང་རྐྱེན་ནི་ཅི་ཞིག་ཡོད་སྙམ་པ་དང། དེའི་ཚེ་བྱང་ཆུབ་
[043-73b4] སེམས་དཔའ་འཁོར་འདུས་པ་དེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་གྲོལ་བའི་ཟླ་བ་ཞེས་བྱ་བ་འདུས་ཤིང་འདུག་འདུག་སྟེ། དེ་ནས་བྱང་ཆུབ་སེམས་དཔའ་
[043-73b5] རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའི་འཁོར་དེ་དག་གི་སེམས་ཀྱི་ཡོངས་སུ་རྟོག་པ་སེམས་ཀྱིས་ཡོངས་སུ་ཤེས་ནས། བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་གླུའི་
[043-73b6] དབྱངས་ཀྱིས་ཚིགས་སུ་བཅད་དེ་དོན་དེ་དྲིས་སོ། །ཅི་ཕྱིར་རྟོག་པ་རྣམ་དག་ཅིང། །དྲན་དང་ཡེ་ཤེས་ལྡན་པ་ཡིས། །ས་ཡི་མཆོག་ནི་བརྗོད་བྱས་ཏེ། །མཁས་པས་རྣམ་པར་ཕྱེ་མི་
[043-73b7] བཤད། །འདི་ཀུན་ངེས་པར་རྟོགས་པ་སྟེ། །བྱང་ཆུབ་སེམས་དཔའ་གྲགས་ཆེན་ཡིན། །ཅི་ཕྱིར་ཁྱོད་ནི་ས་བརྗོད་དེ། །རབ་ཏུ་ཕྱེ་བ་བཤད་མི་བགྱི། །རྒྱལ་སྲས་འཇིགས་མེད་འདི་དག་


[043-74a0] [74A] 
[043-74a1] ༄༅། །ནི༑ ༑ཀུན་ཀྱང་ཤིན་ཏུ་ཉན་པར་འདོད། །ས་ཡི་དོན་ཚུལ་ཡང་དག་ཏུ། །རྣམ་པར་ཕྱེ་སྟེ་བཤད་པར་མཛོད། །འཁོར་འདི་ཤིན་ཏུ་རྣམ་དང་སྟེ། །ལེ་ལོ་མེད་ཅིང་
[043-74a2] དགེ་དང་ལྡན། །དག་པའི་མཆོག་ལ་གནས་པ་སྟེ། །ཡོན་ཏན་ཡེ་ཤེས་ལྡན་པ་ཡིན། །ཕན་ཚུན་གཅིག་ལ་གཅིག་ལྟ་ཞིང། །ཀུན་ཀྱང་རིམ་གྲོ་བཅས་པར་གནས། །སྦྲང་རྩི་ཇི་ལྟར་
[043-74a3] སྤང་མིན་པ། །དེ་ལྟར་བདུད་རྩི་མཆོག་ཀྱང་འདོད། །རྡོ་རྗེའི་སྙིང་པོ་འཇིགས་མེད་པ། །ཤེས་རབ་ཆེན་པོས་དེ་ཐོས་ནས། །འཁོར་རྣམས་དགའ་བར་བྱ་བའི་ཕྱིར། །བདེ་བར་གཤེགས་
[043-74a4] པའི་སྲས་ལ་སྨྲས། །སངས་རྒྱས་སྐུ་རབ་ཡང་དག་འབྱུང་བས་ན་།བྱང་ཆུབ་སེམས་དཔའི་སྤྱོད་པ་རབ་བསྟན་ཅིང། །ས་རྒྱུ་དམ་པ་རྣམ་པར་དབྱེ་བྱ་བ། །དེ་ནི་རྨད་བྱུང་མཆོག་
[043-74a5] ཏུ་དགའ་བ་ཡིན། །ཕྲ་ཞིང་བལྟ་དཀའ་རྣམ་པར་རྟོག་པ་སྤངས་།སེམས་ཀྱི་ས་དང་བྲལ་བས་བསྒྲུབ་པར་དགའ། །མཁས་པ་རྣམས་ཀྱི་ཟག་མེད་སྤྱོད་ཡུལ་ཏེ། །འགྲོ་བ་རྣམས་
[043-74a6] ཀྱིས་དེ་ཐོས་མོས་པར་འགྱུར། །རྡོ་རྗེ་ལྟ་བུར་བསམ་པ་རབ་བཞག་སྟེ། །སངས་རྒྱས་ཡེ་ཤེས་མཆོག་ལ་མོས་བྱས་ཤིང། །བདག་མེད་པ་ཡི་སེམས་ཀྱི་ས་ཤེས་ན། །ཡེ་ཤེས་
[043-74a7] དམ་པ་འདི་གཟོད་མཉན་པར་ནུས། །ཇི་ལྟར་བར་སྣང་ཚོན་རིས་བྲི་བ་དང། །ནམ་མཁའི་དབྱིངས་ལ་རླུང་གནས་ཇི་བཞིན་དུ། །དེ་ལྟར་ཡེ་ཤེས་ཟག་པ་མེད་པ་ཡང། །ཤིན་ཏུ་


[043-74b0] [74B] 
[043-74b1] །དེ་ལ་བདག་གི་སེམས་ནི་འདི་སྙམ་བྱེད། །སངས་རྒྱས་ཡེ་ཤེས་དམ་པ་བསམ་ཡས་ལ། །འགྲོ་བ་གང་རྣམས་དང་བར་བྱེད་དཀོན་ཞེས། །དེ་ཡི་ཕྱིར་ན་མ་
[043-74b2] སྨྲས་མ་བཤད་དོ། །དེ་སྐད་ཅེས་སྨྲས་པ་དང། བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། །ཀྱེ༑ རྒྱལ་བའི་སྲས་
[043-74b3] འཁོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འདི་དག་ལ་བསམ་པ་ཤིན་ཏུ་སྦྱངས་པ། ཀུན་ཏུ་རྟོག་པ་ཡོངས་སུ་སྦྱངས་པ། སྤྱད་པར་བྱ་བ་ཤིན་ཏུ་སྤྱད་པ། ཚོགས་
[043-74b4] ཤིན་ཏུ་བསགས་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཤིན་ཏུ་བསྙེན་བཀུར་བ། ཡོན་ཏན་དང་ཡེ་ཤེས་ཚད་མེད་པ་དང་ལྡན་པ་ཐེ་ཚོམ་དང་ནེམ་ནུར་མེད་པ། ཉོན་མོངས་པ་དང་
[043-74b5] བྲལ་བ། མོས་པ་དང་ལྷག་པའི་བསམ་པ་ལ་རབ་ཏུ་གནས་པ། གཞན་གྱི་དྲིང་མི་འཇོག་པ་ཤ་སྟག་ཚོགས་པས་ཡོངས་སུ་དག་པ་ཡིན་གྱི་ཀྱེ༑ རྒྱལ་བའི་སྲས། དེ་བཞིན་གཤེགས་
[043-74b6] པའི་བྱིན་གྱིས་ལེགས་པར་བཤད་པ་མཛོད་ཅིག་དང། བྱང་ཆུབ་སེམས་དཔའ་འདི་དག་ཐམས་ཅད་ནི་རྣམ་པར་འདི་ལྟ་བུའི་གནས་ཟབ་མོ་ལ་མངོན་སུམ་དུ་གནས་པ་ཤ་སྟག་གོ་དེ་ནས་
[043-74b7] བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་དོན་འདི་ཉིད་གསལ་བར་བཟླས་པའི་ཕྱིར། བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་ཚིགས་སུ་བཅད་དེ་སྨྲས་པ། བྱང་ཆུབ་སེམས་


[043-75a0] [75A] 
[043-75a1] ༄༅། །དཔའི་སྤྱོད་པ་བླ་མེད་པ། །ས་རྣམས་རབ་ཕྱེ་རྣམ་དགོད་བརྟགས་པ་ཡི། །ཡེ་ཤེས་སྦྱོང་ཞིང་བྱང་ཆུབ་འཐོབ་བྱེད་པ་།མཆོག་དང་དམ་པ་ཞི་བའི་ཆོས་
[043-75a2] རྣམས་ཤོད། །འཁོར་འདི་དག་པ་ཉོན་མོངས་མེད་པའི་མཆོག་མོས་དང་བསམ་པ་ཤིན་ཏུ་སྦྱངས་པ་སྟེ། །སངས་རྒྱས་བྱེ་བ་མང་ལ་སྤྱོད་པ་སྤྱད། །ས་འདི་བརྟག་ལ་ཡིད་ཆེས་
[043-75a3] ལྡན་པ་ཡིན། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བ་ལ་འདི་སྐད་ཅེས་སྨྲས་སོ། །ཀྱེ༑ རྒྱལ་བའི་སྲས། འཁོར་འདི་ལྟར་
[043-75a4] བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྣམ་པ་འདི་ལྟ་བུའི་གནས་ཟབ་མོ་ལ་བསམ་པ་ཤིན་ཏུ་སྦྱངས་པ། ཀུན་ཏུ་རྟོག་པ་ཡོངས་སུ་སྦྱངས་པ། སྤྱོད་པ་ཤིན་ཏུ་སྤྱད་
[043-75a5] པ༑ ཚོགས་ཤིན་ཏུ་བསགས་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ལ་དགེ་བའི་རྩ་བ་ཤིན་ཏུ་བསགས་པ། ཡོན་ཏན་དང་ཡེ་ཤེས་ཚད་མེད་པ་དང་ལྡན་པ། ཐེ་ཚོམ་དང་ནེམ་ནུར་
[043-75a6] མེད་པ། ཉོན་མོངས་པ་དང་བྲལ་བ། མོས་པ་དང་ལྷག་པའི་བསམ་པ་ལ་རབ་ཏུ་གནས་པ། གཞན་གྱི་དྲིང་མི་འཇོག་པ་ཤ་སྟག་ཚོགས་པས་ཤིན་ཏུ་དག་པ་ཡང་ཡིན་ན། འོན་
[043-75a7] ཀྱང་སེམས་ཅན་མོས་པ་ཆུང་ངུ་གཞན་དག་གིས་ཟབ་མོའི་རྣམ་པ་འདི་ལྟ་བུ་བསམ་གྱིས་མི་ཁྱབ་པའི་གནས་དག་ཐོས་པར་གྱུར་ལ་ཐོས་ནས་ཀྱང་ཐེ་ཚོམ་དང་ཡིད་གཉིས་སུ་གྱུར་


[043-75b0] [75B] 
[043-75b1] དེ་དག་ལ་ཡུན་རིང་པོར་གནོད་པ་དང། དོན་མེད་པ་དང། མི་བདེ་བའི་རྒྱུར་འགྱུར་བས། འདི་ལྟ་ཞིག་ཏུ་སྙིང་བརྩེ་བའི་ཕྱིར། བདག་ནི་ཅང་མི་ཟེར་བར་འདུག་པ་ཉིད་དུ་མོས་སོ། །དེ་ནས་བྱང་
[043-75b2] ཆུབ་སེམས་དཔའ་རྡོ་རྗེའི་སྙིང་པོས་དོན་འདི་ཉིད་གསལ་བར་བསྟན་པའི་ཕྱིར་ཚིགས་སུ་བཅད་པ་འདི་དག་སྨྲས་སོ། །འཁོར་འདི་རྣམ་དག་ཤེས་རབ་ཡངས་པ་སྟེ། །ཟབ་ཅིང་གསལ་བའི་
[043-75b3] སྤྱོད་ལྡན་རྟོགས་ཤེས་ཤིང། །གཞན་དྲིང་མི་འཇོག་རི་རྒྱལ་བཞིན་མི་གཡོ། །བསམ་རྟོག་མི་འཁྲུག་རྒྱ་མཚོ་ཆེན་པོ་འདྲ། །འོན་ཀྱང་མ་རྟོགས་མི་ཤེས་མ་སྤྱད་པ། །རྣམ་ཤེས་ཡུལ་གནས་
[043-75b4] དོན་ལ་ཤེས་མེད་པས། །ཐོས་ཤིང་མ་ཆེས་འཕྲལ་དུ་ངན་སོང་ལྷུང། །དེ་དག་སྙིང་བརྩེས་ཡེ་ཤེས་ས་མ་བཤད། །དེ་ནས་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས། ཡང་བྱང་
[043-75b5] ཆུབ་སེམས་དཔའ་རྡོ་རྗེའི་སྙིང་པོ་ལ་གསོལ་བ་བཏབ་པ། །ཀྱེ་རྒྱལ་བའི་སྲས། ལེགས་པར་བཤད་པ་མཛོད་ཅིག་དང། དེ་བཞིན་གཤེགས་པའི་བྱིན་གྱིས་རྣམ་པ་འདི་ལྟ་བུ་བསམ་
[043-75b6] གྱིས་མི་ཁྱབ་པའི་གནས་འདི་དག་ཀྱང་གཞན་དུ་མི་འགྱུར་བ་དང་ལེགས་པར་ཡིད་ཆེས་པར་འགྱུར་རོ། །དེ་ཅིའི་ཕྱིར་ཞེ་ན། ཀྱེ༑ རྒྱལ་བའི་སྲས། དོན་འདི་ལྟར་ས་ཤིན་ཏུ་བསྟན་པ་
[043-75b7] འདི་བཤད་པའི་ཚེ་ཆོས་ཉིད་རབ་ཏུ་ཐོབ་པས། སངས་རྒྱས་ཐམས་ཅད་ཀྱིས་ཀྱང་དགོངས་པར་འགྱུར། བྱང་ཆུབ་སེམས་དཔའ་ཐམས་ཅད་ཀྱང་ཡེ་ཤེས་ཀྱི་ས་འདི་ཡོངས་སུ་བསྲུང་


[043-76a0] [76A] 
[043-76a1] ༄༅། །བའི་དོན་དུ་རབ་ཏུ་བརྩོན་པར་བྱེད་དོ། །དེ་ཡང་ཅིའི་ཕྱིར་ཞེ་ན། འདི་ནི་སྤྱོད་པའི་ས་དང་པོ་སྟེ། འདི་ནི་སངས་རྒྱས་ཀྱི་ཆོས་ཐམས་ཅད་ཡང་དག་པར་འགྲུབ་
[043-76a2] པའི་གཞི་ཡིན་ནོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། ཡི་གེ་དང་འབྲུ་འགྲངས་པ་ཇི་སྙེད་དུ་བསྟན་པ་དེ་དག་ཐམས་ཅད་ཀྱི་སྔོན་དུ་འགྲོ་བའང་ཡི་གེའི་ཕྱི་མོའོ། །ཐ་མར་
[043-76a3] ཡང་ཡི་གེའི་ཕྱི་མོ་ལ་ཐུག་སྟེ། ཡི་གེའི་ཕྱི་མོ་བསྟན་པས་མ་ཁྱབ་པ་དེ་ལྟ་བུའི་ཡི་གེ་དང་འབྲུ་འགྲངས་པ་བསྟན་པ་ནི་གང་ཡང་མེད་དོ། །ཀྱེ༑ རྒྱལ་བའི་སྲས། དེ་བཞིན་དུ་སངས་
[043-76a4] རྒྱས་ཀྱི་ཆོས་ཐམས་ཅད་ཀྱང་སྤྱོད་པས་རབ་ཏུ་འགྲུབ་པས་ས་སྔོན་དུ་འགྲོའོ། །རང་བྱུང་གི་ཡེ་ཤེས་ཀྱི་མཐར་ཐུག་པར་འགྱུར་བས་སའི་མཐར་ཐུག་པའོ། །དེ་བས་ན། །ཀྱེ༑ རྒྱལ་བའི་
[043-76a5] སྲས། ཤོད་ཅིག་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱང་ཡོངས་སུ་བསྲུང་བའི་ཕྱིར་བྱིན་གྱིས་རློབ་པ་མཛད་དོ། །དེ་ནས་
[043-76a6] བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་དོན་འདི་ཉིད་གསལ་བར་བཟླས་པའི་ཕྱིར། བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་ཚིགས་སུ་བཅད་དེ་སྨྲས་པ། ས་དང་
[043-76a7] སྤྱོད་འཇུག་བྱང་ཆུབ་འགྱུར་བ་ཡེ་ཤེས་སྒྲུབ་བྱེད་པ། །སྤྱོད་པ་རྣམ་དག་ཐམས་ཅད་མཁྱེན་པའི་སྲས་ཀྱིས་ལེགས་པར་ཤོད། །ཕྱོགས་བཅུའི་རྒྱལ་བ་བདེ་གཤེགས་ཀུན་མགོན་


[043-76b0] [76B] 
[043-76b1] །ཁྱུ་མཆོག་དེ་ཀུན་ཡེ་ཤེས་འབྱུང་གནས་སྟོན་ལ་དགོངས་པ་མཛད། །འདི་ནི་དང་པོ་ཞུགས་པའི་ཤེས་སྤྱོད་འདི་ཡི་མཐར་ཐུག་སྟེ། རྒྱལ་བའི་ཆེས་རབ་གཞལ་ཡས་
[043-76b2] ཇི་སྙེད་དེ་དག་འབྱུང་གནས་འདི། །ཡི་གེ་འགྲངས་པའི་ཕྱི་མོའི་རྗེས་འགྲོ་སྔོན་དུ་དེ་འགྲོ་ལྟར། །དེ་བཞིན་ས་མཆོག་བློ་ཡི་ཡུལ་དུ་ཐ་མ་ཐུག་པར་འདོད། །དེ་ནས་བྱང་ཆུབ་སེམས་དཔའ་
[043-76b3] དེ་དག་ཐམས་ཅད་ཀྱིས་དབྱངས་ཀྱི་ང་རོ་གཅིག་ཏུ་གླུའི་དབྱངས་ཀྱིས་ཚིགས་སུ་བཅད་དེ། བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་དོན་འདི་ཉིད་ཀྱི་ཕྱིར་གསོལ་བ་བཏབ་པ། བློ་ཡངས་
[043-76b4] དམ་པའི་ཕུལ་མངའ་བ། །སྤོབས་པ་མཐའ་ཡས་རྣམ་པར་དབྱེ་བ་རྟོགས་མཁྱེན་པས། །ཡིད་དུ་འོང་བའི་གསུང་དབྱངས་ཀྱིས། །ཀུན་ལ་ཕན་དོན་དམ་པ་བཤད་པ་མཛོད། །དྲན་དང་དགའ་
[043-76b5] བས་སྤྱོད་དག་པ། །སྟོབས་བཅུའི་སྟོབས་ཀྱི་ཤུགས་སོགས་ཡོན་ཏན་ལྡན་པ་ཡི། །ས་ཡི་དམ་པ་མཆོག་གི་རྣམས། །ཐ་དད་ཡང་དག་དོན་མཁྱེན་སྤྱོད་པས་ཤོད། །ཞི་སྡོམ་བསྒྲུབ་
[043-76b6] པའི་ཡིད་ལྡན་པ། །ང་རྒྱལ་དྲེགས་དང་ལྟ་བའི་ཉོན་མོངས་ཞིར་གྱུར་པས། །འཁོར་འདིར་ཐེ་ཚོམ་བྲལ་བ་སྟེ། །ཁྱོད་ཀྱིས་ལེགས་པར་བཤད་དུ་རེ་ཞིང་སྡོད། །སྐོམ་པ་བསིལ་བའི་ཆུ་
[043-76b7] འདོད་བཞིན། །བཀྲེས་པ་ཁ་ཟས་ནད་པ་སྨན་རབ་འདོད་པ་དང། །བུང་བ་སྦྲང་རྩི་འདོད་པ་ལྟར། །དེ་བཞིན་འཁོར་འདི་ཁྱོད་ཀྱི་ཚིག་ལ་སྡོད། །དེ་བས་ཤིན་ཏུ་བློ་ཡངས་པས། །རྡུལ་


[043-77a0] [77A] 
[043-77a1] ༄༅། །མེད་རྣམས་ལ་ས་ཡི་དམ་པར་འཇུག་པ་ཤོད། །ཆགས་མེད་སྟོབས་བཅུའི་ཚོགས་གྱུར་པ། །བདེ་གཤེགས་སྤྱོད་པ་མ་ལུས་བཤད་པར་མཛོད། །དེ་ནས་
[043-77a2] དེའི་ཚེ་བཅོམ་ལྡན་འདས་ཤཱཀྱ་ཐུབ་པའི་མཛོད་སྤུ་ནས་བྱང་ཆུབ་སེམས་དཔའི་སྟོབས་སྣང་བ་ཞེས་བྱ་བའི་འོད་ཟེར་འཁོར་གྱི་འོད་ཟེར་བརྒྱ་སྟོང་གྲངས་མེད་པ་དང་ལྡན་པ་བྱུང་
[043-77a3] ངོ༑ ༑དེ་བྱུང་ནས་ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་མ་ལུས་པར་སྣང་བར་བྱས་ནས། སེམས་ཅན་ཐམས་ཅད་ཀྱི་ངན་སོང་གི་སྡུག་
[043-77a4] བསྔལ་ཐམས་ཅད་རྩེ་ཟིལ་བར་བྱས་ཏེ། བདུད་ཀྱི་ཁྱིམ་ཐམས་ཅད་ཟིལ་གྱིས་མནན་ནས་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་སྣང་བར་བྱས་ཏེ། སངས་
[043-77a5] རྒྱས་ཀྱི་ཡུལ་གྱི་རྣམ་པ་བསམ་གྱི་མི་ཁྱབ་པའི་མཐུ་བསྟན་ནས་ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་དུ་དེ་བཞིན་གཤེགས་པ་ཐམས་
[043-77a6] ཅད་ཀྱི་འཁོར་གྱི་དཀྱིལ་འཁོར་དུ་ཆོས་བསྟན་པའི་བྱིན་གྱི་རླབས་ཀྱིས་བྱིན་དུ་བརླབས་པའི་བྱང་ཆུབ་སེམས་དཔའི་ལུས་སྣང་བར་བྱས་ཏེ། སངས་རྒྱས་ཀྱི་རྣམ་པར་འཕྲུལ་པ་
[043-77a7] བསམ་གྱིས་མི་ཁྱབ་པ་བསྟན་ནས་སྟེང་གི་བར་སྣང་ལ་འོད་ཟེར་སྟུག་པོའི་སྤྲིན་གྱི་དྲ་བའི་ཁང་པ་བརྩེགས་པ་ཆེན་པོར་བྱས་ཏེ་འདུག་གོ་དེ་བཞིན་དུ་སངས་རྒྱས་བཅོམ་ལྡན་


[043-77b0] [77B] 
[043-77b1] བྱང་ཆུབ་སེམས་དཔའི་འོད་སྣང་བ་ཞེས་བྱ་བའི་འོད་ཟེར་འཁོར་གྱི་འོད་ཟེར་གྲངས་མེད་པ་དང་ལྡན་པ་དག་བྱུང་བར་གྱུར་ཏོ། །བྱུང་ནས་
[043-77b2] ཀྱང་དེ་དག་གིས་ཕྱོགས་བཅུ་ཐམས་ཅད་དུ་འཇིག་རྟེན་གྱི་ཁམས་འབྱམས་ཀླས་པ་ཀུན་ཏུ་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་ཆོས་བསྟན་པའི་བྱིན་གྱིས་བྱིན་དུ་
[043-77b3] བརླབས་པའི་བྱང་ཆུབ་སེམས་དཔའ་རྣམས་སྣང་བར་བྱས་ཏེ། སངས་རྒྱས་ཀྱི་རྣམ་པར་འཕྲུལ་བ་བསམ་གྱིས་མི་ཁྱབ་པ་བསྟན་ནས་འཇིག་རྟེན་གྱི་ཁམས་མི་མཇེད་འདི་
[043-77b4] ཡང་སྣང་བར་བྱས། བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པའི་འཁོར་གྱི་དཀྱིལ་འཁོར་འདི་ཡང་སྣང་བར་བྱས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་
[043-77b5] རྗེའི་སྙིང་པོའི་ལུས་ཀྱང་སྣང་བར་བྱས་ནས། སྟེང་གི་བར་སྣང་ལ་དེ་བཞིན་དུ་འོད་ཟེར་སྟུག་པོའི་སྤྲིན་གྱི་དྲ་བའི་ཁང་པ་བརྩེགས་པ་ཆེན་པོར་བྱས་ཏེ་འཁོད་དོ། །དེ་ནས་འོད་ཟེར་སྟུག་
[043-77b6] པོའི་སྤྲིན་གྱི་དྲ་བའི་ཁང་པ་བརྩེགས་པ་ཆེན་པོ་དེ་དག་ནས་སངས་རྒྱས་ཀྱི་བྱིན་གྱིས་སྒྲའི་རྣམ་པ་འདི་ལྟ་བུ་འདི་བྱུང་ངོ། །མི་མཉམ་མཉམ་དང་མཉམ་པ་མཁའ་དང་མཉམ་པ་དག་
[043-77b7] སྟོབས་བཅུའི་ཁྱུ་མཆོག་མཐུ་ལྡན་ཚད་མེད་ཡོན་ཏན་ཅན། །འཇིག་རྟེན་ཀུན་མཆོག་མི་ཡི་དམ་པ་ཕུལ་གྱི་རྣམས། །ཤཱཀྱ་སེང་གེའི་ཆོས་ལ་བྱིན་རླབས་དམ་པ་མཛད། །བདེ་གཤེགས་


[043-78a0] [78A] 
[043-78a1] ༄༅། །སྲས་པོ་འདྲེན་པའི་བྱིན་གྱིས་བཤད་པར་གྱིས། །ཆོས་རྒྱལ་ཁྱུ་མཆོག་རྣམས་ཀྱི་མཛོད་ཀྱི་དམ་པ་ཕྱེ། །ས་ཡི་ཡེ་ཤེས་རྣམ་ཕྱེ་སྤྱོད་མཆོག་རབ་ཡངས་
[043-78a2] པ༑ ༑སྟོབས་བཅུའི་བྱིན་གྱིས་མ་ཐོགས་མྱུར་དུ་བསྟན་པ་གྱིས། །གང་གིས་རྣ་ལམ་བསམ་པར་ཆོས་དམ་རིན་ཆེན་འདི། །སོང་བར་གྱུར་པ་དེ་དག་བདེ་གཤེགས་བྱིན་གྱིས་བརླབས།།
[043-78a3] རྡུལ་མེད་ས་ཀུན་རིམ་གྱིས་རབ་ཏུ་རྫོགས་བྱས་ནས། །སྟོབས་བཅུ་ལྡན་པའི་རྒྱལ་བ་དམ་པར་འགྲུབ་པར་འགྱུར། །རྒྱ་མཚོའི་ཆུ་བྱུང་གྱུར་ཅིང་བསྐལ་པའི་མེས་གདུངས་ཀྱང། །གལ་
[043-78a4] ཏེ་སྣོད་གྱུར་སེམས་ཅན་དེ་དག་འདི་ལ་ཉན། །གང་རྣམས་ཐེ་ཚོམ་ཟ་ཞིང་ཡིད་གཉིས་བྱེད་པ་ནི། །དེ་དག་རྣ་བས་རྣམ་པ་ཀུན་ཏུ་ཐོས་མི་འགྱུར། །དེ་ཕྱིར་ས་ཡི་ཡེ་ཤེས་ལམ་
[043-78a5] མཆོག་བསྟན་པར་གྱིས། །གནས་དང་རྒྱུད་དང་འཕྲོ་བ་རིམ་གྱིས་རབ་ཏུ་ཤོད། །སྤྱོད་དང་ཡུལ་དང་ཆོས་དང་ཡེ་ཤེས་ཚུལ་རྣམས་ཀྱི་།ཆོས་ཀྱི་ཚུལ་ཡང་འགྲོ་བ་ཀུན་ལ་ཕན་ཕྱིར་
[043-78a6] ཤོད། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་ཕྱོགས་བཅུར་བལྟས་ནས་འཁོར་ཐམས་ཅད་དེ་བས་ཀྱང་དད་པར་བྱ་བའི་ཕྱིར། དེའི་ཚེ་ཚིགས་སུ་བཅད་པ་འདི་དག་སྨྲས་
[043-78a7] སོ༑ ༑ཕྲ་ལ་ཤེས་དཀའ་དྲང་སྲོང་ཆེན་པོའི་ལམ། །མི་རྟོག་རྟོག་ཡུལ་མ་ཡིན་བལྟ་བར་དཀའ། །རང་བཞིན་ཞི་ཞིང་འགག་མེད་འབྱུང་བ་མེད། །མཁས་གསལ་ཤེས་པས་ཁོང་དུ་


[043-78b0] [78B] 
[043-78b1] །ངོ་བོ་ཉིད་སྟོང་ཞི་ཞིང་སྡུག་བསྔལ་ཟད་།རྒྱུད་ལས་རྣམ་གྲོལ་མཉམ་པར་མྱ་ངན་འདས། །མཐའ་དང་དབུས་མེད་ཚིག་གིས་བརྗོད་དུ་མེད། །དུས་གསུམ་གྲོལ་བ་ནམ་མཁའ་
[043-78b2] འདྲ་ཞིང་མཚུངས། །བདེ་གཤེགས་སྤྱོད་ཡུལ་ཞི་ཞིང་ཉེ་བར་ཞི་།སྨྲ་བའི་ལམ་རྣམས་ཀུན་གྱིས་བརྗོད་པར་དཀའ། །དེ་དག་ས་དང་སྤྱོད་པ་དེ་འདྲ་བས། །སྨྲ་བར་དཀའ་ན་བསྟན་པར་ག་
[043-78b3] ལ་ནུས། །དེ་ནི་བསམ་ཡས་སེམས་ལམ་རྣམ་པར་སྤངས། །ཡེ་ཤེས་མངོན་བསྒྲུབས་རྒྱལ་བའི་སྤྱོད་ཡུལ་ཏེ། །ཕུང་པོ་སྐྱེ་མཆེད་ཁམས་ཀྱིས་བསྐྱེད་པ་མིན། །སེམས་ཀྱིས་མི་
[043-78b4] ཤེས་ཡིད་ཀྱིས་རྣམ་མ་བརྟགས། །ཇི་ལྟར་བར་སྣང་གནས་ཀྱི་བྱ་ཡི་རྗེས། །ཤིན་ཏུ་སྨྲ་དཀའ་བསྟན་པར་མི་ནུས་པ། །དེ་ལྟར་བདེ་གཤེགས་སྲས་ཀྱི་ས་རྣམས་ཀྱང། །ཡིད་དང་སེམས་ཀྱི་
[043-78b5] ཡུལ་གྱིས་ཤེས་མི་ནུས། །འོན་ཀྱང་བྱམས་དང་སྙིང་རྗེའི་སྨོན་ལམ་གྱིས། །དེ་ལས་ཕྱོགས་ཙམ་རིམ་པའི་ཚུལ་བཞིན་དུ། །བཤད་པར་བྱ་སྟེ་སེམས་ཀྱི་སྤྱོད་ཡུལ་མིན། །ཡེ་ཤེས་ཚུལ་
[043-78b6] གྱིས་རྫོགས་པར་བྱ་བའོ། །དེ་འདྲའི་སྤྱོད་ཡུལ་ཕྲ་ཞིང་བལྟ་དཀའ་བ། །རང་རིག་ཡིན་པས་བརྗོད་པར་མ་ནུས་ཀྱང། །འོན་ཀྱང་བདེ་བར་གཤེགས་པའི་མཐུས་བརྗོད་ཀྱི། །ཐམས་ཅད་མཐུན་
[043-78b7] པར་ནན་ཏན་གྱིས་ཏེ་ཉོན། །ཡེ་ཤེས་ས་དང་སྤྱོད་འཇུག་ཅི་འདྲ་བ་།བསྐལ་པ་བྱེ་བར་ཟད་པར་མི་ནུས་ཏེ། །ཡང་དག་དོན་དངོས་གཞན་མིན་གནས་པ་ལས། །མདོ་ཙམ་བཤད་ཀྱི་དེ་དག་


[043-79a0] [79A] 
[043-79a1] ༄༅། །མཉན་པར་གྱིས། །མཐུན་ཞིང་ནན་ཏན་ཡོད་པར་སྟ་གོན་གནས། །བདེ་གཤེགས་བྱིན་གྱིས་བདག་གིས་བཤད་པར་བྱ། །དཔེ་ལྡན་འཐད་ལ་ཡི་གེ་མཉམ་པ་
[043-79a2] ཡི༑ ༑ཆོས་སྒྲ་དམ་པ་བདག་གིས་བརྗོད་པར་བྱ། །འདི་ནི་ཚིག་གིས་བརྗོད་པར་ཤིན་ཏུ་དཀའ། །དེ་ལྟར་ཚད་མེད་བདེ་གཤེགས་མཐུ་དག་ལས། །ཆུ་ཐིགས་གཅིག་འདྲ་བདག་གི་ལུས་འདི་
[043-79a3] ལ༑ ༑དེ་རིང་ཞུགས་ཀྱི་བཤད་པ་མཉན་པར་གྱིས། །ཀྱེ༑ རྒྱལ་བའི་སྲས་དག་དེ་ལ་སེམས་ཅན་དགེ་བའི་རྩ་བ་ཤིན་ཏུ་བསགས་པ། སྤྱད་པ་ཤིན་ཏུ་སྤྱོད་པ། ཚོགས་ཤིན་ཏུ་བསགས་
[043-79a4] པ༑ ༑སངས་རྒྱས་བྱུང་བ་ཤིན་ཏུ་བསྙེན་བཀུར་བ། ཆོས་དཀར་པོ་ཤིན་ཏུ་བསྡུས་པ། དགེ་བའི་བཤེས་གཉེན་གྱིས་ཤིན་ཏུ་བཟུང་བ་བསམ་པ་ཡོངས་སུ་དག་པ། ལྷག་པའི་བསམ་
[043-79a5] པ་ཤིན་ཏུ་རྒྱ་ཆེན་པོ་ཅན། མོས་པ་རྒྱ་ཆེན་པོ་དང་ལྡན་པ་སྙིང་རྗེ་དང་སྙིང་བརྩེ་བ་མངོན་དུ་གྱུར་པ། སངས་རྒྱས་ཀྱི་ཡེ་ཤེས་ལ་མངོན་པར་མོས་པ་རྣམས་རྣམ་པ་ཐམས་ཅད་
[043-79a6] མཁྱེན་པའི་ཡེ་ཤེས་ལ་མོས་པ་དང། སྟོབས་བཅུའི་སྟོབས་ཐོབ་པར་བྱ་བ་དང། མི་འཇིགས་པ་ཆེན་པོ་ཐོབ་པར་བྱ་བ་དང། སངས་རྒྱས་ཀྱི་ཆོས་མཉམ་པ་ཉིད་ཐོབ་པར་བྱ་བ་
[043-79a7] དང། འགྲོ་བ་ཐམས་ཅད་ཡོངས་སུ་བསྐྱབ་པར་བྱ་བ་དང། སྙིང་བརྩེ་བ་དང་སྙིང་རྗེ་ཆེན་པོ་ཡོངས་སུ་དག་པར་བྱ་བ་དང་ཕྱོགས་བཅུ་མ་ལུས་པར་ཐོགས་པ་མེད་པའི་ཡེ་ཤེས་


[043-79b0] [79B] 
[043-79b1] སངས་རྒྱས་ཀྱི་ཞིང་མ་ལུས་པ་ཐམས་ཅད་ཐོགས་པ་མེད་པར་ཡོངས་སུ་སྦྱང་བར་བྱ་བ་དང་དུས་གསུམ་ཐམས་ཅད་སྐད་ཅིག་གཅིག་གིས་ཁོང་དུ་ཆུད་
[043-79b2] པར་བྱ་བ་དང། ཆོས་ཀྱི་འཁོར་ལོ་ཆེན་པོ་རབ་ཏུ་བསྐོར་བ་ལ་ཁྱུ་མཆོག་གི་མཐུ་དབྱུང་བ་རྒྱ་ཆེན་པོ་ཐོབ་པར་བྱ་བའི་ཕྱིར། བྱང་ཆུབ་སེམས་དཔའ་རྣམས་ཀྱི་སེམས་སྙིང་རྗེ་ཆེན་པོ་
[043-79b3] སྔོན་དུ་འགྲོ་བ། ཤེས་རབ་དང་ཡེ་ཤེས་ཀྱི་དབང་དུ་གྱུར་པ་ཐབས་མཁས་པས་ཡོངས་སུ་བཟུང་བ། བསམ་པ་དང་ལྷག་པའི་བསམ་པས་རབ་ཏུ་བརྟན་པ། དེ་བཞིན་གཤེགས་
[043-79b4] པའི་སྟོབས་ཚད་མེད་པ་དང་ལྡན་པ། སེམས་ཅན་གྱི་སྟོབས་དང་བློའི་སྟོབས་རྣམ་པར་དབྱེ་བར་བྱ་བ། ཤིན་ཏུ་རྣམ་པར་ཕྱེ་བ་ཆགས་པ་མེད་པའི་ཡེ་ཤེས་མངོན་དུ་གྱུར་པ་
[043-79b5] རང་བྱུང་གི་ཡེ་ཤེས་དང་མཐུན་པ། སངས་རྒྱས་ཐམས་ཅད་ཀྱི་ཆོས་ལ་ཤེས་རབ་དང། ཡེ་ཤེས་ཀྱི་མན་ངག་ཡང་དག་པར་ཚོལ་བ་སངས་རྒྱས་བྱུང་བ་ཐམས་ཅད་ལས་གདམས་
[043-79b6] ངག་ཡང་དག་པར་བླངས་པ། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐར་ཐུག་པར་གནས་པ། ཕྱི་མའི་མཐའི་མུར་ཐུག་པར་སྐྱེ་བར་འགྱུར་ཏེ། སེམས་བསྐྱེད་པ་དེ་བསྐྱེད་མ་
[043-79b7] ཐག་ཏུ། བྱང་ཆུབ་སེམས་དཔའ་སེམས་དཔའ་ཆེན་པོ་སོ་སོའི་སྐྱེ་བོའི་ས་ལས་རབ་ཏུ་འདས་པ་ཡིན། བྱང་ཆུབ་སེམས་དཔའི་སྐྱོན་མེད་པ་ཤིན་ཏུ་ནོན་པ་ཡིན། དེ་བཞིན་གཤེགས་


[043-80a0] [80A] 
[043-80a1] ༄༅། །པའི་རིགས་སུ་སྐྱེས་པ་ཡིན། རིགས་བརྗོད་པ་ལ་ཁ་ན་མ་ཐོ་བ་མེད་པ་ཡིན། འཇིག་རྟེན་གྱི་ལམ་ཐམས་ཅད་ལས་ཕྱིར་ལོག་པ་ཡིན། འཇིག་རྟེན་
[043-80a2] ལས་འདས་པའི་ལམ་ཤིན་ཏུ་ནོན་པ་ཡིན། བྱང་ཆུབ་སེམས་དཔའི་ཆོས་ཉིད་ལ་གནས་པ་ཡིན། བྱང་ཆུབ་སེམས་དཔའི་རྣམ་པར་དགོད་པ་ལ་རབ་ཏུ་གནས་པ་ཡིན། དུས་
[043-80a3] གསུམ་མཉམ་པ་ཉིད་ཀྱི་རྗེས་སུ་སོང་བ་ཡིན། རྫོགས་པའི་བྱང་ཆུབ་ལ་ཤིན་ཏུ་གཞོལ་བས་དེ་བཞིན་གཤེགས་པའི་རིགས་སུ་ངེས་པ་ཡིན། ཀྱེ༑ རྒྱལ་བའི་སྲས་དག་ཆོས་
[043-80a4] ཀྱི་རྣམ་པ་འདི་ལྟ་བུ་ལ་གནས་པའི་བྱང་ཆུབ་སེམས་དཔའ་ནི་བྱང་ཆུབ་སེམས་དཔའི་ས་རབ་ཏུ་དགའ་བ་ལ་མི་གཡོ་བའི་ཚུལ་གྱིས་རབ་ཏུ་གནས་སོ། །ཀྱེ༑ རྒྱལ་བའི་སྲས་དག་
[043-80a5] དེ་ལ་བྱང་ཆུབ་སེམས་དཔའི་ས་རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔའ་ནི་རབ་ཏུ་དགའ་བ་མང་བ་ཡིན། ཡིད་བདེ་བ་མང་བ་ཡིན། མོས་པ་མང་བ་ཡིན། རངས་
[043-80a6] པ་མང་བ་ཡིན། མགུ་བ་མང་བ་ཡིན། སྤྲོ་བ་མང་བ་ཡིན། འཚེ་བ་མེད་པ་མང་བ་ཡིན། ཁྲོ་བ་མེད་པ་མང་བ་ཡིན། ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའི་ས་རབ་
[043-80a7] ཏུ་དགའ་བ་ལ་གནས་པའི་བྱང་ཆུབ་སེམས་དཔའ་ནི་སངས་རྒྱས་བཅོམ་ལྡན་འདས་རྣམས་རྗེས་སུ་དྲན་ཞིང་རབ་ཏུ་དགའ་བ་ཡིན། སངས་རྒྱས་ཀྱི་ཆོས་རྣམས་རྗེས་སུ་དྲན་ཞིང་རབ་


[043-80b0] [80B] 
[043-80b1] བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་རྗེས་སུ་དྲན་ཞིང་རབ་ཏུ་དགའ་བ་ཡིན། བྱང་ཆུབ་སེམས་དཔའི་སྤྱོད་པ་རྗེས་སུ་དྲན་ཞིང་རབ་ཏུ་དགའ་བ་ཡིན། ཕ་
[043-80b2] རོལ་ཏུ་ཕྱིན་པ་རྣམ་པར་དག་པ་རྗེས་སུ་དྲན་ཞིང་རབ་ཏུ་དགའ་བ་ཡིན། བྱང་ཆུབ་སེམས་དཔའི་སའི་ཁྱད་པར་རྗེས་སུ་དྲན་ཞིང་རབ་ཏུ་དགའ་བ་ཡིན། བྱང་ཆུབ་སེམས་དཔའི་སྤྱོད་ཡུལ་
[043-80b3] མི་འཕྲོགས་པ་རྗེས་སུ་དྲན་ཞིང་རབ་ཏུ་དགའ་བ་ཡིན། དེ་བཞིན་གཤེགས་པའི་གདམས་ངག་དང་ལུང་རྗེས་སུ་དྲན་ཞིང་རབ་ཏུ་དགའ་བ་ཡིན། སེམས་ཅན་གྱི་དོན་རབ་ཏུ་ཐོབ་པར་
[043-80b4] བྱ་བ་རྗེས་སུ་དྲན་ཞིང་རབ་ཏུ་དགའ་བ་ཡིན། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ལ་འཇུག་པའི་ཐབས་རྗེས་སུ་དྲན་ཞིང་རབ་ཏུ་དགའ་བ་ཡིན། ཡང་དེ་འདི་སྙམ་དུ་སེམས་
[043-80b5] ཏེ༑ བདག་ནི་འགྲོ་བ་ཐམས་ཅད་ཀྱི་ཡུལ་ལས་ཕྱིར་ལོག་གོ་ཞེས་རབ་ཏུ་དགའ་བ་བསྐྱེད་དོ། །བདག་ནི་སངས་རྒྱས་ཀྱི་ས་དང་ཉེ་བར་གྱུར་ཏོ་ཞེས་རབ་ཏུ་དགའ་བ་བསྐྱེད་དོ། །བདག་
[043-80b6] ནི་བྱིས་པའི་ས་ལས་རིང་དུ་གྱུར་ཏོ་ཞེས་རབ་ཏུ་དགའ་བ་བསྐྱེད་དོ། །བདག་ནི་ཡེ་ཤེས་ཀྱི་ས་དང་ཉེ་བར་གྱུར་ཏོ་ཞེས་རབ་ཏུ་དགའ་བ་བསྐྱེད་དོ། །བདག་ནི་ངན་སོང་དང་ངན་འགྲོའི་
[043-80b7] འཇིགས་པ་ཐམས་ཅད་རྒྱུན་ཆད་དོ་ཞེས་རབ་ཏུ་དགའ་བ་བསྐྱེད་དོ་།བདག་ནི་སེམས་ཅན་ཐམས་ཅད་ཀྱི་གནས་སུ་གྱུར་ཏོ་ཞེས་རབ་ཏུ་དགའ་བ་བསྐྱེད་དོ། །བདག་ནི་དེ་


[043-81a0] [81A] 
[043-81a1] ༄༅། །བཞིན་གཤེགས་པ་ཐམས་ཅད་མཐོང་བར་འགྱུར་བ་དང་ཉེ་བར་གྱུར་ཏོ་ཞེས་རབ་ཏུ་དགའ་བ་བསྐྱེད་དོ། །བདག་ནི་དེ་བཞིན་གཤེགས་པ་ཐམས་ཅད་ཀྱི་ཡུལ་
[043-81a2] ལ་ཡང་དག་པར་འབྱུང་ངོ་ཞེས་རབ་ཏུ་དགའ་བ་བསྐྱེད་དོ། །བདག་ནི་བྱང་ཆུབ་སེམས་དཔའ་ཐམས་ཅད་ཀྱི་མཉམ་པ་ཉིད་དང་ལྡན་པར་གྱུར་ཏོ་ཞེས་རབ་ཏུ་དགའ་བ་བསྐྱེད་དོ། །
[043-81a3] བདག་ནི་འཇིགས་པ་དང། བག་ཚ་བ་དང། དངངས་པ་དང། སྐྱི་གཡའ་བ་ཐམས་ཅད་དང་བྲལ་ལོ་ཞེས་རབ་ཏུ་དགའ་བ་བསྐྱེད་དོ་།དེ་ཅིའི་ཕྱིར་ཞེ་ན། ཀྱེ༑ རྒྱལ་བའི་སྲས་
[043-81a4] དག་འདི་ལྟར་བྱང་ཆུབ་སེམས་དཔས་བྱང་ཆུབ་སེམས་དཔའི་ས་རབ་ཏུ་དགའ་བ་འདི་ཐོབ་མ་ཐག་ཏུ་འཇིགས་པའི་རྣམ་པ་འདི་དག་འདི་ལྟ་སྟེ། འཚོ་བ་མེད་པས་འཇིགས་
[043-81a5] པའམ། མི་བསྔགས་པས་འཇིགས་པའམ། འཆི་བས་འཇིགས་པའམ། ངན་སོང་གིས་འཇིགས་པའམ། འཁོར་དུ་བག་ཚ་བས་འཇིགས་པ་དེ་དག་ཐམས་ཅད་དེ་ལ་མེད་
[043-81a6] པ་ཡིན། དེ་ཅིའི་ཕྱིར་ཞེ་ན། འདི་ལྟར་དེ་ནི་བདག་གི་འདུ་ཤེས་དང་བྲལ་བས། དེ་ལ་བདག་ཕངས་པར་སེམས་པའང་མེད་ན། ཡོ་བྱད་ཐམས་ཅད་ལ་ཕངས་པར་སེམས་
[043-81a7] བ་ལྟ་ག་ལ་ཡོད་དེ། དེའི་ཕྱིར་དེ་ལ་འཚོ་བ་མེད་པས་འཇིགས་པ་མེད་དོ། །དེ་ནི་སུ་ལས་ཀྱང་རིམ་གྲོར་བྱ་བ་ཅུང་ཟད་ཙམ་ཡང་རེ་བ་མེད་ལ། གཞན་དུ་ན་བདག་ཉིད་ཀྱིས་


[043-81b0] [81B] 
[043-81b1] བྱའོ་སྙམ་དུ་སེམས་པས་དེའི་ཕྱིར་དེ་ལ་མི་བསྔགས་པའི་འཇིགས་པ་མེད་དོ། །དེ་བདག་ཏུ་ལྟ་བ་དང་བྲལ་
[043-81b2] བས་དེ་ལ་བདག་གི་འདུ་ཤེས་མེད་དེ། དེའི་ཕྱིར་དེ་ལ་འཆི་བའི་འཇིགས་པ་མེད་དོ། །བདག་ཤི་ནས་ཀྱང་གདོན་མི་ཟ་བར་སངས་རྒྱས་དང་བྱང་ཆུབ་སེམས་དཔའ་དག་དང་མི་
[043-81b3] འབྲལ་བར་འགྱུར་རོ་ཞེས་དེའི་ཕྱིར་དེ་ལ་ངན་སོང་གིས་འཇིགས་པ་མེད་དོ། །དེ་འདི་སྙམ་དུ་སེམས་ཏེ། བདག་གི་བསམ་པ་དང་འཇིག་རྟེན་ན་མཚུངས་པའང་སུ་ཡང་མེད་ན། ལྷག་པ་
[043-81b4] ལྟ་ག་ལ་ཡོད་ཅེས་དེའི་ཕྱིར་དེ་ལ་འཁོར་དུ་བག་ཚ་བ་མེད་དོ་།ཀྱེ༑ རྒྱལ་བའི་སྲས་དག་དེ་ལྟར་འཇིགས་པ་དང། དངངས་པ་དང། བག་ཚ་བ་དང། སྐྱི་གཡའ་བ་མེད་པའི་བྱང་
[043-81b5] ཆུབ་སེམས་དཔའ་ནི་སྙིང་རྗེ་ཆེན་པོ་སྔོན་དུ་འགྲོ་བས་ལྷག་པའི་བསམ་པ་མ་ཉམས་ཤིང་མི་དམའ་བས་དེ་བས་ཀྱང་དགེ་བའི་རྩ་བ་ཐམས་ཅད་ཡང་དག་པར་བསྡུ་བའི་ཕྱིར་རབ་
[043-81b6] ཏུ་བརྩོན་པར་བྱེད་དོ། །ཀྱེ༑ རྒྱལ་བའི་སྲས་དག་དེ་དད་པ་ལ་དབང་སྒྱུར་བ་དང། མོས་པ་མང་བ་དང། ཡིད་ཆེས་པ་ཤིན་ཏུ་རྣམ་པར་དག་པ་དང། རྟོག་པ་མང་བ་དང། སྙིང་
[043-81b7] བརྩེ་བ་དང། སྙིང་རྗེས་མངོན་པར་སྒྲུབ་པ་དང། བྱམས་པ་ཆེན་པོ་དང་ལྡན་པ་དང། ཡིད་སྐྱོ་བ་མེད་པ་དང། ངོ་ཚ་ཤེས་པ་དང། ཁྲེལ་ཡོད་པའི་རྒྱན་དང། བཟོད་ཅིང་ངེས་པ་


[043-82a0] [82A] 
[043-82a1] ༄༅། །དང་ལྡན་པ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བསྟན་པ་ལ་རིམ་གྲོ་དང། བཀུར་སྟི་དང་
[043-82a2] རི་མོ་ཡོད་པ་དང། ཉིན་མཚན་དུ་མི་ངོམས་པར་དགེ་བའི་རྩ་བ་གསོག་པ་དང། དགེ་བའི་བཤེས་གཉེན་ལ་བསྟེན་པ་དང། ཆོས་ཀྱི་དགའ་བས་དགའ་བར་གནས་པ་དང་
[043-82a3] མི་ངོམས་པར་མང་དུ་ཐོས་པ་ཚོལ་བ་དང། ཇི་སྐད་དུ་ཐོས་པའི་ཆོས་ལ་ཚུལ་བཞིན་དུ་རྟོག་པ་དང། གནས་མེད་པའི་ཡིད་དང། འཐོབ་པ་དང། བཀུར་སྟི་དང། བསྔགས་
[043-82a4] པ་ལ་ཆགས་པ་མེད་པ་དང། ཡོ་བྱད་ཐམས་ཅད་ལ་ཕངས་པར་སེམས་ཤིང་ཆགས་པ་མེད་པ་དང། སེམས་བསྐྱེད་པ་རིན་པོ་ཆེ་ལྟ་བུས་ངོམས་པ་མེད་པར་མངོན་པར་
[043-82a5] བསྒྲུབ་པ་དང། ཐམས་ཅད་མཁྱེན་པ་ཉིད་ཀྱི་ས་ལ་མངོན་པར་མོས་པ་དང། དེ་བཞིན་གཤེགས་པའི་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་མ་འདྲེས་
[043-82a6] པ་ལ་དམིགས་པ་དང། ཕ་རོལ་ཏུ་ཕྱིན་པའི་ཚོགས་ཡོངས་སུ་ཚོལ་བ་དང། སྒྱུ་དང་གཡོ་ཡོངས་སུ་སྤངས་པ་དང། ཇི་སྐད་དུ་སྨྲས་པ་དེ་ལྟར་བྱེད་པ་དང། རྟག་ཏུ་རྒྱུན་
[043-82a7] མི་འཆད་པར་བདེན་པའི་ཚིག་གི་རྗེས་སུ་སྲུང་བ་དང། དེ་བཞིན་གཤེགས་པའི་རིགས་ལ་སྐྱོན་དུ་འགྱུར་བར་མི་བྱེད་པ་དང། བྱང་ཆུབ་སེམས་དཔའི་བསླབ་པ་མི་གཏོང་


[043-82b0] [82B] 
[043-82b1] རིའི་དབང་པོའི་རྒྱལ་པོ་ཆེ་པོ་ལྟར་ཐམས་ཅད་མཁྱེན་པ་ཉིད་ཀྱི་སེམས་མི་སྒུལ་བ་དང། འཇིག་རྟེན་གྱི་བྱ་བ་ཐམས་ཅད་ལ་མངོན་པར་དགའ་བ་མེད་པ་དང། འཇིག་རྟེན་ལས་
[043-82b2] འདས་པའི་དགེ་བའི་རྩ་བའི་ལམ་དང་ལྡན་པ་དང། མི་ངོམས་པར་བྱང་ཆུབ་ཀྱི་ཡན་ལག་གི་ཚོགས་རབ་ཏུ་བསགས་པ་དང། རྟག་ཏུ་རྒྱུན་མི་ཆད་པར་གོང་ནས་གོང་དུ་ཁྱད་པར་དུ་འབོགས་
[043-82b3] པའི་ལམ་ཚོལ་བ་དང། ས་ཡོངས་སུ་སྦྱོང་བའི་ཆོས་ཀྱི་རྣམ་པ་འདི་ལྟ་བུ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། བྱང་ཆུབ་སེམས་དཔའི་ས་རབ་ཏུ་དགའ་
[043-82b4] བ་ལ་གནས་པ་ཡིན་ཏེ། དེ་བྱང་ཆུབ་སེམས་དཔའི་ས་རབ་ཏུ་དགའ་བ་དེ་ལ་ཤིན་ཏུ་གནས་ཤིང། རྣམ་པ་འདི་ལྟ་བུའི་སྨོན་ལམ་ཆེན་པོ་དང། བརྩོན་པ་ཆེན་པོ་དང། མངོན་པར་
[043-82b5] བསྒྲུབ་པ་ཆེན་པོ་འདི་དག་མངོན་པར་སྒྲུབ་སྟེ། འདི་ལྟར་སངས་རྒྱས་ཐམས་ཅད་མ་ལུས་པ་ལྷག་མ་མེད་པ་མཐའ་དག་ལ་མཆོད་ཅིང་རིམ་གྲོ་བྱ་བའི་ཕྱིར། རྣམ་པའི་མཆོག་ཐམས་
[043-82b6] ཅད་དང་ལྡན་པ། མོས་པ་རྒྱ་ཆེན་པོས་རྣམ་པར་དག་པ། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ་བསྐལ་པ་
[043-82b7] འགྲངས་པ་ཐམས་ཅད་དུ་སངས་རྒྱས་སྐྱེ་བ་འགྲངས་པ་ལ་རིམ་གྲོ་དང། མཆོད་པ་ཆེན་པོ་བྱ་བ་རྒྱུན་མི་འཆད་པའི་སྨོན་ལམ་ཆེན་པོ་མངོན་པར་སྒྲུབ་བོ། །འདི་ལྟ་སྟེ། དེ་བཞིན་གཤེགས་


[043-83a0] [83A] 
[043-83a1] ༄༅། །པ་ཐམས་ཅད་ཀྱིས་གསུངས་པའི་ཆོས་ཀྱི་ཚུལ་ཡང་དག་པར་གཟུང་བ་དང། སངས་རྒྱས་ཐམས་ཅད་ཀྱི་བྱང་ཆུབ་ཡང་དག་པར་བླང་བ་དང། ཡང་དག་
[043-83a2] པར་རྫོགས་པའི་སངས་རྒྱས་ཐམས་ཅད་ཀྱི་བསྟན་པ་ཡང་དག་པར་བསྲུང་བའི་ཕྱིར། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་
[043-83a3] མཐའི་མུར་ཐུག་པ། བསྐལ་པ་འགྲངས་པ་ཐམས་ཅད་ཀྱི་སངས་རྒྱས་འབྱུང་བ་འགྲངས་པའི་དམ་པའི་ཆོས་ཡོངས་སུ་གཟུང་བ་རྒྱུན་མི་འཆད་པའི་སྨོན་ལམ་ཆེན་པོ་མངོན་པར་
[043-83a4] སྒྲུབ་བོ། །འདི་ལྟ་སྟེ། འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་མ་ལུས་པའི་སངས་རྒྱས་སྐྱེ་བ་ཐམས་ཅད་ཀྱི་དགའ་ལྡན་གྱི་ཕོ་བྲང་དམ་པ་ན་བཞུགས་པ་ལ་སོགས་ཏེ་
[043-83a5] འཕོ་བ་དང། གཤེགས་པ་དང། དཀུ་ན་བཞུགས་པ་དང། སྐྱེ་བ་དང། གཞོན་ནུའི་རོལ་པ་དང། བཙུན་མོའི་འཁོར་གྱི་ནང་ན་བཞུགས་པ་དང། མངོན་པར་འབྱུང་བ་དང། དཀའ་
[043-83a6] བ་སྤྱད་པ་དང། སྙིང་པོ་བྱང་ཆུབ་ཏུ་གཤེགས་པ་དང། བདུད་གདུལ་བ་དང། མངོན་པར་འཚང་རྒྱ་བ་དང། གསོལ་བ་གདབ་པ་དང། ཆོས་ཀྱི་འཁོར་ལོ་ཆེན་པོ་བསྐོར་བ་དང། མྱ་
[043-83a7] ངན་ལས་འདས་པ་ཆེན་པོ་སྟོན་པའི་དྲུང་དུ་འགྲོ་ཞིང་མཆོད་པ་དང། རིམ་གྲོ་བྱ་བ་དང། དམ་པའི་ཆོས་ཡང་དག་པར་གཟུང་བའི་སྦྱོར་བ་ལ་སོགས་པ་ཐམས་ཅད་དུས་གཅིག་ཏུ་


[043-83b0] [83B] 
[043-83b1] ཆོས་ཀྱི་དབྱིངས་ཀྱི་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ་བསྐལ་པ་འགྲངས་པ་ཐམས་ཅད་དུ་སངས་
[043-83b2] རྒྱས་འབྱུང་བ་འགྲངས་པའི་དྲུང་དུ་འགྲོ་བ་ནས། མྱ་ངན་ལས་འདས་པ་ཆེན་པོའི་བར་གྱི་དྲུང་དུ་འགྲོ་བ་རྒྱུན་མི་འཆད་པའི་སྨོན་ལམ་ཆེན་པོ་མངོན་པར་སྒྲུབ་བོ། །འདི་ལྟ་སྟེ། བྱང་
[043-83b3] ཆུབ་སེམས་དཔའི་སྤྱོད་པ་རྒྱ་ཆེན་པོ་ཤིན་ཏུ་ཡངས་པ། ཚད་མེད་པ། མི་འཕྲོགས་པ། ཐ་མི་དད་པ། ཕ་རོལ་ཏུ་ཕྱིན་པ་ཐམས་ཅད་ཀྱིས་ཡང་དག་པར་བསྡུས་པ། ས་ཡོངས་སུ་སྦྱང་
[043-83b4] བའི་ཡན་ལག་དང། ཉེ་བའི་ཡན་ལག་ཏུ་བཅས་པ་མངོན་པར་བསྒྲུབ་པ་དང། མཚན་ཉིད་དང། བྱེ་བྲག་གི་མཚན་ཉིད་དུ་བཅས་པ་དང་འགྲུབ་པ་དང། འཇིག་པ་དང། བྱང་ཆུབ་
[043-83b5] སེམས་དཔའི་སྤྱོད་པར་གཏོགས་པ་ཐམས་ཅད་དང། ས་ཇི་ལྟ་བ་བཞིན་དང། ཇི་ལྟ་བུར་བསྟན་པ་དང། ཕ་རོལ་ཏུ་ཕྱིན་པ་ཡོངས་སུ་སྦྱང་བ་ལ་གདམས་ངག་དང། མན་ངག་སྦྱིན་
[043-83b6] པས་ཉེ་བར་བརྟན་པའི་སེམས་བསྐྱེད་པ་མངོན་པར་བསྒྲུབ་པའི་ཕྱིར། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ་
[043-83b7] བསྐལ་པ་འགྲངས་པ་ཐམས་ཅད་དུ་སྤྱོད་པ་འགྲངས་པ་སེམས་བསྐྱེད་པས་མངོན་པར་བསྒྲུབ་པ། རྒྱུན་མི་འཆད་པའི་སྨོན་ལམ་ཆེན་པོ་མངོན་པར་སྒྲུབ་བོ། །འདི་ལྟ་སྟེ། སེམས་


[043-84a0] [84A] 
[043-84a1] ༄༅། །ཅན་གྱི་ཁམས་ཐམས་ཅད་མ་ལུས་པ། ལྷག་མ་མེད་པ་མཐའ་དག་གཟུགས་ཡོད་པ་དང། གཟུགས་མེད་པ་དང། འདུ་ཤེས་ཡོད་པ་དང་འདུ་ཤེས་
[043-84a2] མེད་པ་དང། འདུ་ཤེས་ཡོད་པའང་མ་ཡིན་པ་དང། འདུ་ཤེས་མེད་པའང་མ་ཡིན་པ་དང། སྒོ་ང་ལས་སྐྱེས་པ་དང། མངལ་ནས་སྐྱེས་པ་དང། དྲོད་གཤེར་ལས་སྐྱེས་པ་
[043-84a3] དང། རྫུས་ཏེ་བྱུང་བ་ཁམས་གསུམ་དུ་གཏོགས་པ། འགྲོ་བ་དྲུག་ཏུ་འདུས་པ། སྐྱེ་བ་ཐམས་ཅད་དུ་གཏོགས་པའི་སེམས་ཅན་གྱི་ཁམས་ཐམས་ཅད་ཡོངས་སུ་སྨིན་པར་
[043-84a4] བྱ་བ་དང། སངས་རྒྱས་ཀྱི་ཆོས་ལ་གཟུད་པ་དང། ལམ་གྱི་རྒྱུད་འགྲངས་པ་ཐམས་ཅད་རྒྱུན་གཅད་པ་དང། ཐམས་ཅད་མཁྱེན་པའི་ཡེ་ཤེས་ལ་དགོད་པའི་ཕྱིར། ཆོས་ཀྱི་
[043-84a5] དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ། བསྐལ་པ་འགྲངས་པ་ཐམས་ཅད་དང། སེམས་ཅན་འགྲངས་པ་ཐམས་
[043-84a6] ཅད་དུ་སེམས་ཅན་གྱི་ཁམས་ཡོངས་སུ་སྨིན་པར་བྱ་བ་ལ་རྒྱུན་མི་འཆང་པའི་སྨོན་ལམ་ཆེན་པོ་མངོན་པར་སྒྲུབ་བོ། །འདི་ལྟ་སྟེ་འཇིག་རྟེན་གྱི་ཁམས་ཡངས་པ་དང་
[043-84a7] དོགས་པ་དང། རྒྱ་ཆེན་པོ་དང། ཚད་མེད་པ་དང། ཕྲ་བ་དང་ཆེ་བ་དང། སྣྲེལ་ཞི་དང། སྤྱིའུ་ཚུགས་སུ་རྒྱུ་བ་ཐམས་ཅད་མ་ལུས་པ་ལྷག་མ་མེད་པ། མཐའ་དག་གཞི་མཉམ་


[043-84b0] [84B] 
[043-84b1] མིག་འཕྲུལ་གྱི་རྣམ་པ་ལྟར་ཕྱོགས་བཅུའི་རྣམ་པ་ཐ་དད་པ་མ་ལུས་པའི་རྣམ་པ་ལ་འཇུག་པ། རྣམ་པར་ཕྱེ་བའི་ཡེ་ཤེས་ཁོང་
[043-84b2] དུ་ཆུད་ཅིང། མངོན་དུ་འགྱུར་བར་བྱ་བའི་ཕྱིར་ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ་ཕྱི་མའི་མཐའི་མུར་ཐུག་པ། བསྐལ་པ་འགྲངས་པ་ཐམས་
[043-84b3] ཅད་དུ་འཇིག་རྟེན་གྱི་ཁམས་འགྲངས་པར་འཇིག་རྟེན་གྱི་ཁམས་ཐམས་ཅད་ལ་འཇུག་ཅིང། ཡོངས་སུ་དག་པར་བྱ་བའི་ཕྱིར། སྨོན་ལམ་ཆེན་པོ་མངོན་པར་སྒྲུབ་བོ། །འདི་ལྟ་སྟེ་
[043-84b4] ཞིང་ཐམས་ཅད་ཞིང་གཅིག་ཏུ་ཡང་དག་པར་གཞོལ་བར་བྱ་བ་དང་ཞིང་གཅིག་ཞིང་ཐམས་ཅད་དུ་ཡང་དག་པར་གཞོལ་བར་བྱ་བ་དང་ཡོངས་སུ་སྦྱང་བ་དང། སངས་རྒྱས་ཀྱི་ཞིང་
[043-84b5] ཚད་མེད་པ་འོད་མང་པོའི་རྒྱན་གྱིས་རབ་ཏུ་བརྒྱན་པར་བྱ་བ་དང། ཀུན་ནས་ཉོན་མོངས་པ་ཐམས་ཅད་བསལ་བས་ཡོངས་སུ་དག་པའི་ལམ་དང་ལྡན་པ་དང། སེམས་ཅན་ཡེ་ཤེས་
[043-84b6] ཀྱི་འབྱུང་གནས་ཚད་མེད་པས་ཡོངས་སུ་གང་བའི་སངས་རྒྱས་ཀྱི་ཡུལ་རྒྱ་ཆེན་པོ་ལ་ཡང་དག་པར་གཞོལ་ཞིང་ཁོང་དུ་ཆུད་པར་བྱ་བ་དང། བསམ་པའི་ཚུལ་བཞིན་དུ་སེམས་ཅན་
[043-84b7] རྣམས་ལ་ཡང་དག་པར་བསྟན་ཅིང་ཤིན་ཏུ་ཚིམ་པར་བྱ་བའི་ཕྱིར་ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ་


[043-85a0] [85A] 
[043-85a1] ༄༅། །བསྐལ་པ་འགྲངས་པ་ཐམས་ཅད་དུ་ཞིང་འགྲངས་པར་སངས་རྒྱས་ཀྱི་ཞིང་ཡོངས་སུ་དག་པར་བྱ་བ་ལ་རྒྱུན་མི་འཆད་པའི་སྨོན་ལམ་ཆེན་པོ་མངོན་
[043-85a2] པར་སྒྲུབ་བོ། །འདི་ལྟ་སྟེ། བྱང་ཆུབ་སེམས་དཔའ་ཐམས་ཅད་དང་བསམ་པ་གཅིག་པའི་སྦྱོར་བ་དང། ལྟོད་པ་མེད་པའི་དགེ་བའི་རྩ་བ་ཐམས་ཅད་བསགས་པ་དང། བྱང་ཆུབ་
[043-85a3] སེམས་དཔའ་ཐམས་ཅད་དང་དམིགས་པ་གཅིག་ཅིང་མཉམ་པ་དང། བྱང་ཆུབ་སེམས་དཔའ་དང་རྟག་ཏུ་རྒྱུན་མི་འཆད་པར་འགྲོགས་ཤིང་མི་འབྲལ་བ་དང། སངས་རྒྱས་
[043-85a4] འབྱུང་བ་ཅི་དགར་བསྟན་པ་དང། རང་གི་སེམས་བསྐྱེད་པས་དེ་བཞིན་གཤེགས་པ་ཐམས་ཅད་ཀྱི་ཡུལ་དང། མཐུ་དང། ཡེ་ཤེས་ཁོང་དུ་ཆུད་པར་བྱ་བ་དང། མ་ཉམས་
[043-85a5] ཤིང་རྗེས་སུ་འབྲང་བའི་མངོན་པར་ཤེས་པ་རབ་ཏུ་ཐོབ་པར་བྱ་བ་དང། འཇིག་རྟེན་གྱི་ཁམས་ཐམས་ཅད་དུ་རྣམ་པར་རྒྱུ་བར་བྱ་བ་དང། སངས་རྒྱས་ཐམས་ཅད་ཀྱི་འཁོར་གྱི་
[043-85a6] དཀྱིལ་འཁོར་དུ་གཟུགས་བརྙན་འབྱུང་བ་ཡང་དག་པར་བསྟན་པ་དང་སྐྱེ་བའི་སྐྱེ་གནས་ཐམས་ཅད་དུ་རང་གི་ལུས་རྗེས་སུ་འགྲོ་བར་བྱ་བ་དང། ཐེག་པ་ཆེན་པོ་བསམ་གྱིས་
[043-85a7] མི་ཁྱབ་པ་དང་ལྡན་པའི་བྱང་ཆུབ་སེམས་དཔའི་སྤྱོད་པ་ཐམས་ཅད་སྤྱད་པ་རྒྱུན་མི་འཆད་པའི་ཕྱིར་ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་


[043-85b0] [85B] 
[043-85b1] ཕྱི་མའི་མཐའི་མུར་ཐུག་པ། བསྐལ་པ་འགྲངས་པ་ཐམས་ཅད་དུ་སྤྱོད་པ་འགྲངས་པར་ཐེག་པ་ཆེན་པོ་མངོན་པར་བསྒྲུབ་པ་ལ་རྒྱུན་མི་འཆད་པའི་སྨོན་ལམ་ཆེན་པོ་མངོན་
[043-85b2] པར་སྒྲུབ་བོ། །འདི་ལྟ་སྟེ། ཕྱིར་མི་ལྡོག་པའི་འཁོར་ལོ་ལ་ཡང་དག་པར་གནས་ཤིང། བྱང་ཆུབ་སེམས་དཔའི་སྤྱོད་པ་སྤྱད་པ་དང་ལུས་དང་ངག་དང་ཡིད་ཀྱི་ལས་དོན་ཡོད་པར་
[043-85b3] བྱ་བ་དང། མཐོང་མ་ཐག་ཏུ་སངས་རྒྱས་ཀྱི་ཆོས་གདོན་མི་ཟ་བར་ཐོབ་པར་བྱ་བ་དང། དབྱངས་བརྗོད་མ་ཐག་ཏུ་ཡེ་ཤེས་ཁོང་དུ་ཆུད་པར་བྱ་བ་དང། དད་པར་གྱུར་མ་ཐག་ཏུ་ཉོན་མོངས་
[043-85b4] པ་ཕྱིར་མི་ལྡོག་པར་བྱ་བ་དང། བསམ་པ་སྨན་གྱི་རྒྱལ་པོ་ཆེན་པོ་ལྟ་བུར་རབ་ཏུ་ཐོབ་པར་བྱ་བ་དང། ལུས་ཡིད་བཞིན་གྱི་ནོར་བུ་ལྟ་བུ་ཐོབ་པར་བྱ་བ་དང། བྱང་ཆུབ་སེམས་དཔའ་
[043-85b5] སྤྱོད་པ་ཐམས་ཅད་སྤྱད་པའི་ཕྱིར་ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ། བསྐལ་པ་འགྲངས་པ་ཐམས་ཅད་
[043-85b6] དུ་ཕྱིར་མི་ལྡོག་པའི་འཁོར་ལོ་འགྲངས་པར་སྤྱོད་པ་ཐམས་ཅད་འབྲས་བུ་ཡོད་པ་རྒྱུན་མི་འཆད་པའི་སྨོན་ལམ་ཆེན་པོ་མངོན་པར་སྒྲུབ་བོ། །འདི་ལྟ་སྟེ། འཇིག་རྟེན་གྱི་ཁམས་
[043-85b7] ཐམས་ཅད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བ་དང། སྐྲའི་སྦུབས་གཅིག་དང་ཐ་མི་དད་པའི་སྐྲའི་སྦུབས་ཐམས་ཅད་དུ་ཚེ་དང། སྐྱེ་བ་དང་


[043-86a0] [86A] 
[043-86a1] ༄༅། །གཞོན་ནུ་རོལ་པ་དང། བཙུན་མོའི་འཁོར་གྱི་ནང་ན་བཞུགས་པ་དང། མངོན་པར་འབྱུང་བ་དང། རྣམ་པར་འཕྲུལ་པ་དང། སྙིང་པོ་བྱང་ཆུབ་ཏུ་
[043-86a2] གཤེགས་པ་དང། བདུད་འདུལ་བ་དང། མངོན་པར་འཚང་རྒྱ་བ་དང་གསོལ་བ་གདབ་པ་དང། ཆོས་ཀྱི་འཁོར་ལོ་ཆེན་པོ་བསྐོར་བ་དང་ཡོངས་སུ་མྱ་ངན་ལས་འདའ་བ་
[043-86a3] ཆེན་པོ་བསྟན་པ་དང། སངས་རྒྱས་ཀྱི་ཡུལ་དང་མཐུ་དང་ཡེ་ཤེས་ཆེན་པོ་ཁོང་དུ་ཆུད་པར་བྱ་བ་དང། སེམས་ཅན་གྱི་ཁམས་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་སངས་
[043-86a4] རྒྱས་འབྱུང་བ་དང། སྐད་ཅིག་གཅིག་ཏུ་མངོན་པར་འཚང་རྒྱ་བ་དང། རབ་ཏུ་ཞི་བ་ཐོབ་པར་བྱ་བ་ཡང་དག་པར་བསྟན་པ་དང་མངོན་པར་འཚང་རྒྱ་བ་གཅིག་གིས་ཆོས་ཀྱི་
[043-86a5] དབྱིངས་ཐམས་ཅད་འཕྲུལ་བས་རྒྱས་པར་དགང་བ་དང། དབྱངས་གཅིག་བརྗོད་པས་སེམས་ཅན་གྱི་ཁམས་ཐམས་ཅད་ཀྱི་སེམས་དང། བསམ་པ་ཤིན་ཏུ་ཚིམ་པར་
[043-86a6] བྱ་བ་དང། མྱ་ངན་ལས་འདས་པ་ཆེན་པོ་ཡོངས་སུ་བསྟན་པ་དང་སྤྱོད་པ་རྣམས་རྒྱུན་མི་འཆད་པར་བྱ་བ་དང། ཐེག་པ་ཆེན་པོའི་ས་ལ་ཆོས་ཐམས་ཅད་རྣམ་པར་དགོད་
[043-86a7] པ་ཡང་དག་པར་བསྟན་པ་དང། ཆོས་ཤེས་པའི་རྫུ་འཕྲུལ་གྱི་སྒྱུ་དང། མངོན་པར་ཤེས་པ་དང། དབང་གིས་ཆོས་ཀྱི་དབྱིངས་ཐམས་ཅད་སྤྲུལ་བས་རྣམ་པར་དགང་བའི་


[043-86b0] [86B] 
[043-86b1] ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་དབྱིངས་ཀྱི་མཐར་ཐུག་པ། ཕྱི་མའི་མཐའི་མུར་ཐུག་པ་བསྐལ་བ་འགྲངས་པ་ཐམས་ཅད་དུ་མངོན་པར་འཚང་རྒྱ་བ་འགྲངས་
[043-86b2] པར་ཡེ་ཤེས་ཆེན་པོའི་མངོན་པར་ཤེས་པ་རྒྱུན་མི་འཆད་པའི་སྨོན་ལམ་ཆེན་པོ་མངོན་པར་སྒྲུབ་བོ། །ཀྱེ༑ རྒྱལ་བའི་སྲས་དག་དེ་ལྟར་རྣམ་པ་འདི་ལྟ་བུའི་སྨོན་ལམ་ཆེན་པོ་དང་
[043-86b3] བརྩོན་འགྲུས་ཆེན་པོ་དང། མངོན་པར་བསྒྲུབ་པ་ཆེན་པོའི་སྨོན་ལམ་གྱི་སྒོ་བཅུ་པོ་འདི་དག་ལ་སོགས་པ། སྨོན་ལམ་བརྒྱ་སྟོང་གྲངས་མེད་པ་ཕྲག་བཅུ་ཚང་བ་དག་བྱང་ཆུབ་སེམས་དཔའི་
[043-86b4] ས་རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔས་ཐོབ་བོ་།མངོན་པར་སྒྲུབ་བོ། །སྨོན་ལམ་དེ་དག་ཀྱང་མཐར་ཐུག་པའི་གནས་བཅུས་མངོན་པར་སྒྲུབ་སྟེ། བཅུ་གང་ཞེ་ན། འདི་
[043-86b5] ལྟ་སྟེ། སེམས་ཅན་གྱི་ཁམས་ཀྱི་མཐར་ཐུག་པ་དང། འཇིག་རྟེན་གྱི་ཁམས་ཀྱི་མཐར་ཐུག་པ་དང། ནམ་མཁའི་ཁམས་ཀྱི་མཐར་ཐུག་པ་དང། ཆོས་ཀྱི་ཁམས་ཀྱི་མཐར་ཐུག་པ་དང་
[043-86b6] མྱ་ངན་ལས་འདས་པའི་ཁམས་ཀྱི་མཐར་ཐུག་པ་དང། སངས་རྒྱས་འབྱུང་བའི་ཁམས་ཀྱི་མཐར་ཐུག་པ་དང། དེ་བཞིན་གཤེགས་པའི་ཡེ་ཤེས་ཀྱི་ཁམས་ཀྱི་མཐར་ཐུག་པ་དང་
[043-86b7] སེམས་ཀྱི་དམིགས་པའི་ཁམས་ཀྱི་མཐར་ཐུག་པ་དང། ཡེ་ཤེས་མངོན་པར་བསྒྲུབ་པའི་ཁམས་ཀྱི་མཐར་ཐུག་པ་དང། འཇིག་རྟེན་གྱི་རྒྱུད་དང། ཆོས་ཀྱི་རྒྱུད་དང། ཡེ་ཤེས་ཀྱི་རྒྱུད་


[043-87a0] [87A] 
[043-87a1] ༄༅། །ཀྱི་ཁམས་ཀྱི་མཐར་ཐུག་པ་དག་གོ། །།བམ་པོ་བཞི་བཅུ་དྲུག་པ། དེ་ལྟར་སྨོན་ལམ་ཆེན་པོ་འདི་དག་སེམས་ཅན་གྱི་ཁམས་ཀྱི་མཐའ་གང་
[043-87a2] དུ་ཐུག་པ་དེའི་མཐར་ཐུག་པར་གྱུར་ཅིག་སྨོན་ལམ་ཆེན་པོ་འདི་དག་འཇིག་རྟེན་གྱི་ཁམས་ཀྱི་མཐའ་གང་དུ་ཐུག་པ་དང། ནམ་མཁའི་ཁམས་དང། ཆོས་ཀྱི་ཁམས་དང། མྱ་ངན་
[043-87a3] ལས་འདས་པའི་ཁམས་དང། སངས་རྒྱས་འབྱུང་བའི་ཁམས་དང། དེ་བཞིན་གཤེགས་པའི་ཡེ་ཤེས་ཀྱི་ཁམས་དང། སེམས་ཅན་གྱི་དམིགས་པའི་ཁམས་དང། ཡེ་ཤེས་
[043-87a4] མངོན་པར་བསྒྲུབ་པའི་ཁམས་དང། འཇིག་རྟེན་གྱི་རྒྱུད་དང། ཆོས་ཀྱི་རྒྱུད་དང། ཡེ་ཤེས་ཀྱི་རྒྱུད་ཀྱི་ཁམས་ཀྱི་མཐའ་གང་དུ་ཐུག་པ་དེའི་མཐར་ཐུག་པར་གྱུར་ཅིག་འདི་ལྟར་སེམས་
[043-87a5] ཅན་གྱི་ཁམས་མཐར་ཐུག་པ་མེད་པ་དང། འཇིག་རྟེན་གྱི་ཁམས་དང། ནམ་མཁའི་ཁམས་དང། ཆོས་ཀྱི་ཁམས་དང། མྱ་ངན་ལས་འདས་པའི་ཁམས་དང། སངས་རྒྱས་འབྱུང་
[043-87a6] བའི་ཁམས་དང། དེ་བཞིན་གཤེགས་པའི་ཡེ་ཤེས་ཀྱི་ཁམས་དང་སེམས་ཀྱི་དམིགས་པའི་ཁམས་དང། ཡེ་ཤེས་མངོན་པར་བསྒྲུབ་པའི་ཁམས་དང། འཇིག་རྟེན་གྱི་རྒྱུད་
[043-87a7] དང། ཆོས་ཀྱི་རྒྱུད་དང། ཡེ་ཤེས་ཀྱི་རྒྱུད་ཀྱི་ཁམས་མཐར་ཐུག་པ་མེད་པ་དེ་བཞིན་དུ་སྨོན་ལམ་ཆེན་པོ་འདི་དག་ཀྱང་མཐར་ཐུག་པ་མེད་པར་གྱུར་ཏེ། བདག་གི་དགེ་བའི་རྩ་བ་


[043-87b0] [87B] 
[043-87b1] ཅེས་དེ་ལྟར་སྨོན་ལམ་ཤིན་ཏུ་བསྒྲུབས་ཤིང། ཕན་པའི་སེམས་དང་ལྡན་པ། འཇམ་པའི་སེམས་དང་ལྡན་པ། ལས་སུ་རུང་བའི་
[043-87b2] སེམས་དང་ལྡན་པ། ཞི་བའི་སེམས་དང་ལྡན་པ། དུལ་བའི་སེམས་དང་ལྡན་པ། ཉེ་བར་ཞི་བའི་སེམས་དང་ལྡན་པ། གཉེན་པའི་སེམས་དང་ལྡན་པ། བྱམས་པའི་སེམས་དང་ལྡན་
[043-87b3] པ༑ འཁྲུགས་པ་མེད་པའི་སེམས་དང་ལྡན་པ། གློང་བ་མེད་པའི་སེམས་དང་ལྡན་པ་དེ་ནི་ལེགས་པར་རྟོག་པ་མང་ཞིང་དད་པ་དང་ལྡན་པ་ཡིན་ཏེ། དེ་ནི་དེ་བཞིན་གཤེགས་པ་དགྲ་
[043-87b4] བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སྔོན་གྱི་མཐའི་སྤྱོད་པ་མངོན་པར་བསྒྲུབས་པའི་རྒྱུད་ལ་ཡིད་ཆེས་པ་ཡིན་ཕ་རོལ་ཏུ་ཕྱིན་པ་ཡང་དག་པར་བསྡུ་བ་ལ་
[043-87b5] ཡིད་ཆེས་པ་ཡིན། ས་ཡང་དག་པར་བསྒྲུབ་པ་དང། ཁྱད་པར་དུ་འགྱུར་བ་ལ་མངོན་པར་ཡིད་ཆེས་པ་ཡིན། སྟོབས་ཡོངས་སུ་འགྲུབ་པ་ལ་མངོན་པར་ཡིད་ཆེས་པ་ཡིན། མི་
[043-87b6] འཇིགས་པ་ཡོངས་སུ་རྫོགས་པར་འགྱུར་བ་ལ་མངོན་པར་ཡིད་ཆེས་པ་ཡིན། སངས་རྒྱས་ཀྱི་ཆོས་མ་འདྲེས་པ་མི་འཕྲོགས་པ་ལ་མངོན་པར་ཡིད་ཆེས་པ་ཡིན། སངས་རྒྱས་
[043-87b7] ཀྱི་ཆོས་བསམ་གྱིས་མི་ཁྱབ་པ་ལ་མངོན་པར་ཡིད་ཆེས་པ་ཡིན་སངས་རྒྱས་ཀྱི་ཡུལ་མཐའ་དང་དབུས་མེད་པ་མངོན་པར་བསྒྲུབ་པ་ལ་མངོན་པར་ཡིད་ཆེས་པ་ཡིན། དེ་


[043-88a0] [88A] 
[043-88a1] ༄༅། །བཞིན་གཤེགས་པའི་སྤྱོད་ཡུལ་ཚད་མེད་པའི་རྗེས་སུ་སོང་བའི་རྗེས་སུ་འཇུག་པ་ལ་མངོན་པར་ཡིད་ཆེས་པ་ཡིན། འབྲས་བུ་ཡོངས་སུ་གྲུབ་པ་ལ་
[043-88a2] མངོན་པར་ཡིད་ཆེས་པ་ཡིན། མདོར་བསྡུ་ན་བྱང་ཆུབ་སེམས་དཔའི་སྤྱོད་པ་ཐམས་ཅད་དང། དེ་བཞིན་གཤེགས་པ་ས་དང། ཡེ་ཤེས་ཀྱི་བར་དུ་ཤིན་ཏུ་བསྟན་པའི་བྱིན་གྱི་
[043-88a3] རླབས་ལ་མངོན་པར་ཡིད་ཆེས་པ་ཡིན་ནོ། །ཡང་དེ་འདི་སྙམ་དུ་སེམས་ཏེ། སངས་རྒྱས་ཀྱི་ཆོས་འདི་དག་དེ་ལྟར་རྒྱ་ཆེ་ཞིང་དེ་ལྟར་ཟབ་ལ་དེ་ལྟར་དབེན་ཞིང་དེ་ལྟར་
[043-88a4] ཞི་བ་སྟེ། དེ་ལྟར་སྟོང་ལ་དེ་ལྟར་མཚན་མ་མེད་ཅིང། དེ་ལྟར་སྨོན་པ་མེད་ལ། དེ་ལྟར་ཆགས་པ་མེད་དེ། དེ་ལྟར་གོས་པ་མེད་ཅིང་དེ་ལྟར་ཚད་མེད་ལ། སངས་རྒྱས་
[043-88a5] ཀྱི་ཆོས་དེ་དག་དེ་ལྟར་རླབས་ཆེ་ན་འོན་ཀྱང་བྱིས་པ་སོ་སོའི་སྐྱེ་བོ་འདི་དག་ལྟ་བ་ངན་པར་ལྷུང་བའི་རྒྱུད་དང། མ་རིག་པའི་མུན་ནག་དང། རབ་རིབ་ཀྱི་ཐིབས་པོས་ཀུན་ནས་
[043-88a6] ཁེབས་པའི་ཡིད་དང། ང་རྒྱལ་གྱི་རྒྱལ་མཚན་ཤིན་ཏུ་བསྒྲེང་བའི་ཡོངས་སུ་རྟོག་པ་དང། སྲེད་པའི་དྲ་བས་མངོན་པར་ཡེ་རྔམ་པའི་ཡིད་ལ་བྱ་བ་དང། སྒྱུ་དང་གཡོའི་
[043-88a7] ཐིབས་པོ་ལ་རྗེས་སུ་སྤྱོད་པའི་སེམས་དང། བསམ་པ་དང། ཕྲག་དོག་དང། འཇུངས་པ་ཅན་གྱི་ཀུན་ནས་འཁོར་བས་ལམ་གྱི་རྒྱུད་དུ་སྐྱེ་བའི་ཀུན་ཏུ་འབྲེལ་བ་དང་


[043-88b0] [88B] 
[043-88b1] ཞེ་སྡང་དང། གཏི་མུག་ལ་སྤྱོད་པའི་ལས་ཤིན་ཏུ་བསགས་པ་དང། ཁྲོ་བ་དང། ཁོན་དུ་འཛིན་པས་འབར་བ་བྱས་པའི་སེམས་ཀྱི་མེ་ལྕེ་དང། ཕྱིན་ཅི་ལོག་
[043-88b2] དང་བཅས་པའི་ལས་མངོན་པར་བསྒྲུབ་པ་དང། འདོད་པ་དང། སྲིད་པའི་མ་རིག་པ་དང། ལྟ་བ་དང། ཀུན་ཏུ་ཟག་པའི་བག་ཆགས་མཚམས་འབྲེལ་བའི་སེམས་དང། ཡིད་
[043-88b3] དང་རྣམ་པར་ཤེས་པའི་ས་བོན་གྱིས་འདི་ལྟ་སྟེ། ཁམས་གསུམ་དུ་མིང་དང་གཟུགས་ལྷན་ཅིག་ཏུ་སྐྱེས་ཤིང་ཐ་མི་དད་པར་བྱུང་བའི་ཡང་སྐྱེ་བའི་སྡུག་བསྔལ་གྱི་མྱུ་གུ་མངོན་པར་
[043-88b4] བསྐྱེད་དོ། །མིང་དང་གཟུགས་དེ་རྣམ་པར་འཕེལ་ནས། སྐྱེ་མཆེད་དྲུག་གི་ཚོགས་འབྱུང་བར་འགྱུར་རོ། །སྐྱེ་མཆེད་རྣམས་བྱུང་བས་ཕན་ཚུན་རེག་པ་དང། ཕྲད་ཅིང་འདུས་པས་
[043-88b5] ཚོར་བ་མངོན་པར་འབྱུང་ངོ། །ཚོར་བ་མྱོང་བ་དེ་ཉིད་ལ་ཡང་དང་ཡང་མངོན་པར་དགའ་བས་སྲེད་པ་དང། ཉེ་བར་ལེན་པ་རྣམ་པར་འཕེལ་ལོ། །ཉེ་བར་ལེན་པ་རྣམ་པར་འཕེལ་བས་
[043-88b6] སྲིད་པ་ཀུན་ཏུ་འབྱུང་ངོ། །སྲིད་པ་ཀུན་ཏུ་བྱུང་བས་སྐྱེ་བ་དང། རྒ་ཤི་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་
[043-88b7] ཀྱང་འབྱུང་བར་འགྱུར་ཏེ། དེ་ལྟར་སེམས་ཅན་དེ་དག་གི་སྡུག་བསྔལ་གྱི་ཕུང་པོ་བདག་དང་བདག་གི་མེད་པ། གསོབ། གསོག། སྟོང་པ། བྱེད་པ་མེད་པ། སེམས་མེད་པ། རྩྭ་


[043-89a0] [89A] 
[043-89a1] ༄༅། །དང། ཤིང་དང། རྩིག་པ་དང། སྒང་སྒོང་དང། མིག་གཡོར་ལྟ་བུ་མངོན་པར་འབྱུང་ཡང་དེ་ལྟར་ཁོང་དུ་མི་ཆུད་དོ་།ཅེས་དེ་ལ་བྱང་ཆུབ་སེམས་དཔས་
[043-89a2] སེམས་ཅན་དེ་དག་དེ་ལྟར་སྡུག་བསྔལ་གྱི་ཕུང་པོ་དང་འབྲལ་མི་མྱོང་བ་མཐོང་ནས། དེའི་ཕྱིར་དེའི་སྙིང་རྗེ་ཆེན་པོ་རྒྱས་པ་འབྱུང་སྟེ། སེམས་ཅན་འདི་དག་ནི་བདག་གིས་ཡོངས་
[043-89a3] སུ་བསྐྱབ་པར་བྱ་བ་དག་གོ་ཡོངས་སུ་དགྲོལ་བར་བྱ་བ་དག་གོ་།ཤིན་ཏུ་བདེ་བ་ལ་དགོད་པར་བྱ་བ་དག་གོ་སྙམ་སྟེ། དེའི་ཕྱིར་དེའི་བྱམས་པ་ཆེན་པོ་རྒྱས་པ་འབྱུང་ངོ། །ཀྱེ་
[043-89a4] རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སྙིང་རྗེ་དང། བྱམས་པ་དེ་ལྟ་བུའི་རྣམ་པ་དང་ལྡན་པའི་ལྷག་པའི་བསམ་པས་བྱང་ཆུབ་སེམས་དཔའི་ས་དང་
[043-89a5] པོ་ལ་གནས་པའི་ཚེ། དངོས་པོ་ཐམས་ཅད་ལ་ཕངས་པར་སེམས་པའི་སེམས་ཡོངས་སུ་སྤངས་ནས། སངས་རྒྱས་ཀྱི་ཡེ་ཤེས་ལ་མོས་པ་དང་དད་པ་རླབས་པོ་ཆེའི་
[043-89a6] བློས་སྦྱིན་པ་ཆེན་པོ་ལ་རབ་ཏུ་བརྩོན་པར་བྱེད་དེ། དེ་འདི་ལྟར་འདི་ལྟ་སྟེ། ནོར་དང་འབྲུའི་མཛོད་དང། བང་བ་ཡོངས་སུ་གཏང་བར་བྱ་བ་དག་གམ། གསེར་དང། ནོར་བུ་
[043-89a7] དང། མུ་ཏིག་དང། བཻ་ཌཱུརྱ་དང། རིན་པོ་ཆེ་ཤཱི་ལ་དང། བྱི་རུ་དང། དངུལ་དང། ས་ལེ་སྦྲམ་ཡོངས་སུ་གཏང་བར་བྱ་བ་དང་རིན་པོ་ཆེའི་རྒྱན་དང་ལྷབ་ལྷུབ་ཡོངས་སུ་


[043-89b0] [89B] 
[043-89b1] རྟ་དང། གླང་པོ་དང། ཤིང་རྟ་དང། རྐང་ཐང་དང། བཞོན་པ་ཡོངས་སུ་གཏང་བའམ། བྲན་ཕོ་དང་བྲན་མོ་ཡོངས་སུ་གཏང་བའམ། གྲོང་དང་གྲོང་ཁྱེར་དང་
[043-89b2] ལྗོངས་དང། ཕོ་བྲང་འཁོར་དང། རྒྱལ་པོའི་གནས་ཡོངས་སུ་གཏང་བའམ། བཟའ་ཤིང་གི་ར་བ་དང། དཀའ་ཐུབ་ཀྱི་ནགས་ཚལ་དང་གཙུག་ལག་ཁང་ཡོངས་སུ་གཏང་བའམ་
[043-89b3] ཆུང་མ་དང། བུ་དང་བུ་མོ་ཡོངས་སུ་གཏང་བའམ། སྡུག་ཅིང་ཡིད་དུ་འོང་བའི་དངོས་པོ་ཐམས་ཅད་ཡོངས་སུ་གཏང་བའམ། མགོ་དང་རྣ་བ་དང། རྐང་ལག་དང། མིག་དང། ཡན་
[043-89b4] ལག་གི་དམ་པ་དང། ལུས་ཐམས་ཅད་ཡོངས་སུ་གཏང་བའམ། གཏང་བར་བྱ་བའི་དངོས་པོ་དེ་དག་ཐམས་ཅད་ལ་ཆགས་པ་མེད་པར་བྱས་ནས་སངས་རྒྱས་ཀྱི་ཡེ་ཤེས་ལ་དད་
[043-89b5] པ་དང། མོས་པའི་བློས་ཡོངས་སུ་གཏོང་སྟེ། དེ་ལྟར་དེ་བྱང་ཆུབ་སེམས་དཔའི་ས་དང་པོ་འདི་ལ་གནས་པའི་ཚེ། གཏོད་པ་ཆེན་པོ་རབ་ཏུ་བྱེད་དོ། །དེ་དེ་ལྟར་བྱམས་པ་དང། སྙིང་
[043-89b6] རྗེ་དང། གཏོང་བའི་བསམ་པ་དང་ལྡན་པས་སེམས་ཅན་ཐམས་ཅད་ཡོངས་སུ་བསྐྱབ་པའི་ཕྱིར་ཡང་དང་ཡང་འཇིག་རྟེན་པ་དང། འཇིག་རྟེན་ལས་འདས་པའི་དོན་ཡོངས་སུ་ཚོལ་
[043-89b7] ཞིང་དོན་དུ་གཉེར་ཏོ། །དེ་དེ་ལྟར་ཡོངས་སུ་ཚོལ་ཞིང་དོན་དུ་གཉེར་བའི་ཚེ་ཡོངས་སུ་སྐྱོ་བའི་སེམས་མི་སྐྱེ་སྟེ། དེའི་ཕྱིར་དེའི་ཡོངས་སུ་མི་སྐྱོ་བའི་སེམས་མངོན་པར་འབྱུང་ངོ། །


[043-90a0] [90A] 
[043-90a1] ༄༅། །ཡོངས་སུ་སྐྱོ་བ་མེད་པས་གཙུག་ལག་ཐམས་ཅད་ལ་འཇིགས་པ་མེད་པ་ཡིན། དེའི་ཕྱིར་གཙུག་ལག་ཐམས་ཅད་ལ་རབ་ཏུ་ཤེས་པ་ཡིན་ཏེ། དེ་དེ་
[043-90a2] ལྟ་བུའི་གཙུག་ལག་དང་ལྡན་པས་བྱ་བ་དང། མི་བྱ་བ་ཤིན་ཏུ་རྟོགས་པའི་བློས་སེམས་ཅན་རབ་དང། འབྲིང་དང། ཐ་མ་ལ་དད་པའི་ཚུལ་ཇི་ལྟ་བ་དང། ཅི་འོས་པས་ཅི་ནུས་སུ་སྙིང་
[043-90a3] ཐག་པ་ནས་ཡང་དག་པ་ཉིད་ཐོབ་པར་བྱ་བའི་ཕྱིར་བརྩོན་པར་བྱེད་དོ། །ནན་ཏན་དུ་བྱེད་དོ། །དེའི་ཕྱིར་དེ་འཇིག་རྟེན་ཤེས་པ་ཡིན་ཏེ། འཇིག་རྟེན་ཤེས་པས་དུས་དང་ཚོད་དུ་རན་པར་
[043-90a4] སྤྱོད་ཅིང་ངོ་ཚ་ཤེས་པ་དང། ཁྲེལ་ཡོད་པས་བསམ་པ་ཤིན་ཏུ་བརྒྱན་པས། བདག་དང་གཞན་གྱི་དོན་དུ་རབ་ཏུ་བརྩོན་པར་བྱེད་དེ་དེའི་ཕྱིར་ངོ་ཚ་ཤེས་ཤིང་ཁྲེལ་ཡོད་པ་ཡིན་
[043-90a5] སྦྱོར་བ་དེ་དག་ལའང་འབྱུང་བར་སྤྱོད་པ་ཡིན། ཕྱིར་མི་ལྡོག་ཅིང་ཕྱིར་མི་ལྡོག་པའི་བརྩོན་འགྲུས་དང། སྟོབས་ཀྱིས་ཤུགས་ཀྱང་རབ་ཏུ་ཐོབ་པ་ཡིན་ཏེ། དེ་ལྟར་དེ་དགའ་བའི་སྟོབས་
[043-90a6] དང་ཤུགས་ཡོངས་སུ་སྐྱེས་པ་ཡིན། དགའ་བའི་སྟོབས་དང་ཤུགས་རབ་ཏུ་ཐོབ་པས། དེ་བཞིན་གཤེགས་པ་མཆོད་ཅིང་རིམ་གྲོར་བྱ་བ་ལ་རབ་ཏུ་བརྩོན་ཞིང་བསྟན་པ་ལའང་ནན་
[043-90a7] ཏན་ཤིན་ཏུ་བྱེད་དོ། །དེ་ལྟར་དེའི་ས་ཡོངས་སུ་སྦྱོང་བའི་ཆོས་འདི་ལྟ་སྟེ། དད་པ་དང། སྙིང་རྗེ་དང། བྱམས་པ་དང། གཏོང་བ་དང། སྐྱོ་བ་མེད་པ་དང། གཙུག་ལག་ཤེས་པ་


[043-90b0] [90B] 
[043-90b1] འཇིག་རྟེན་ཤེས་པ་དང། ཁྲེལ་ཡོད་ཅིང་ངོ་ཚ་ཤེས་པ་དང། དགའ་བའི་སྟོབས་ཀྱི་ཤུགས་དང། དེ་བཞིན་གཤེགས་པ་མཆོད་ཅིང་རིམ་གྲོ་བྱ་བའི་ནན་ཏན་ཡོངས་སུ་སྐྱེས་
[043-90b2] པ་ཡིན་ནོ། །དེ་དེ་ལྟར་བྱང་ཆུབ་སེམས་དཔའི་ས་རབ་ཏུ་དགའ་བ་འདི་ལ་གནས་པའི་ཚེ། ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་མང་པོ་རབ་ཏུ་སྣང་བར་
[043-90b3] འགྱུར་ཏེ། ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང་
[043-90b4] སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་མང་པོ་དང། སངས་རྒྱས་ཁྲག་ཁྲིག་བརྒྱ་ཕྲག་མང་པོ་དང། སངས་རྒྱས་ཁྲག་ཁྲིག་སྟོང་ཕྲག་མང་པོ་དང་
[043-90b5] སངས་རྒྱས་ཁྲག་ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་རབ་ཏུ་སྣང་བར་འགྱུར་རོ། །དེས་དེ་བཞིན་གཤེགས་པ་དགྲ་བཅོམ་པ་ཡང་
[043-90b6] དག་པར་རྫོགས་པའི་སངས་རྒྱས་དེ་དག་མཐོང་ནས། བསམས་པ་རྒྱ་ཆེན་པོས་རིམ་གྲོ་བྱེད་དོ། །བཀུར་སྟི་བྱེད་དོ། །བསྟི་སྟང་བྱེད་དོ་།མཆོད་པ་བྱེད་དོ། །ན་བཟའ་དང། བསོད་
[043-90b7] སྙོམས་དང། གཟིམས་ཆ་དང། སྙུན་གྱི་རྐྱེན་སྨན་དང། ཡོ་བྱད་དག་ཀྱང་འབུལ་ཞིང། བྱང་ཆུབ་སེམས་དཔའི་བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་ལོ། དགེ་


[043-91a0] [91A] 
[043-91a1] ༄༅། །འདུན་གྱི་ཚོགས་རྣམས་ལ་ཡང་ཡང་དག་པར་མཆོད་པར་བྱེད་དེ། དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་
[043-91a2] སུ་བསྔོའོ། །དེ་ལྟར་དེས་སངས་རྒྱས་བཅོམ་ལྡན་འདས་དེ་དག་མཆོད་པས་སེམས་ཅན་ཡོངས་སུ་སྨིན་པར་བྱ་བ་མངོན་པར་འགྲུབ་པ་ཡིན། དེ་བསྡུ་བའི་དངོས་པོ་སྦྱིན་
[043-91a3] པ་དང། ངག་སྙན་པ་གཉིས་ཀྱི་ཤས་ཆེ་བས་སེམས་ཅན་རྣམས་ཡོངས་སུ་སྨིན་པར་བྱེད་དོ། །དེའི་མོས་པའི་ཤུགས་དང། སྟོབས་ཀྱིས་བསྡུ་བའི་དངོས་པོ་གོང་མ་གཉིས་ཀྱང་
[043-91a4] ཡོངས་སུ་འགྲུབ་པར་འགྱུར་ཏེ། མ་ལུས་པར་ཁོང་དུ་ཆུད་པར་ནི་མ་ཡིན་ནོ། །དེའི་ཕ་རོལ་ཏུ་ཕྱིན་པ་བཅུ་ལས་སྦྱིན་པའི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ། ལྷག་མ་རྣམས་
[043-91a5] ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པ་མ་ཡིན་ནོ། །དེ་ཇི་ལྟ་ཇི་ལྟར་སངས་རྒྱས་བཅོམ་ལྡན་འདས་རྣམས་ལ་མཆོད་པ་བྱེད་ཅིང། སེམས་ཅན་ཡོངས་སུ་སྨིན་པར་བྱ་བ་
[043-91a6] ལ་བརྩོན་པ་དང། ས་ཡོངས་སུ་སྦྱོང་བའི་ཆོས་འདི་དག་ཡང་དག་པར་བླངས་ཏེ་གནས་པ་དེ་ལྟ་དེ་ལྟར་དེའི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་ཡོངས་སུ་བསྡོས་པ། དེ་
[043-91a7] དག་དེ་བས་ཀྱང་ཤས་ཆེར་ཤིན་ཏུ་བྱང་བ་དང། ཡོངས་སུ་དག་པ་དང། ལས་སུ་རུང་བར་འགྱུར་རོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། མགར་བ་མཁས་པས་


[043-91b0] [91B] 
[043-91b1] ལྟར་ཤིན་ཏུ་བྱང་ཞིང་ཡོངས་སུ་དག་པ་དང། ཅི་དགར་ལས་སུ་རུང་བར་འགྱུར་རོ། །ཀྱེ། རྒྱལ་བའི་སྲས་དག་དེ་བཞིན་
[043-91b2] དུ་བྱང་ཆུབ་སེམས་དཔའ་རྣམས་ཇི་ལྟ་ཇི་ལྟར་སངས་རྒྱས་བཅོམ་ལྡན་འདས་རྣམས་ལ་མཆོད་པ་བྱེད་ཅིང། སེམས་ཅན་ཡོངས་སུ་སྨིན་པར་བྱ་བ་ལ་བརྩོན་པར་བྱེད་པ་དང་
[043-91b3] ས་ཡོངས་སུ་སྦྱོང་བའི་ཆོས་ཀྱི་རྣམ་པ་འདི་ལྟ་བུ་དག་ཡང་དག་པར་བླངས་ཏེ་གནས་པ་དེ་ལྟ་དེ་ལྟར་དེའི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་པ་དེ་
[043-91b4] དག་ཤིན་ཏུ་བྱང་བ་དང། ཡོངས་སུ་དག་པ་དང། ཅི་དགར་ལས་སུ་རུང་བར་འགྱུར་རོ། །ཀྱེ༑ རྒྱལ་བའི་སྲས་དག་གཞན་ཡང་ས་དང་པོ་ལ་གནས་པའི་བྱང་ཆུབ་སེམས་དཔའ་
[043-91b5] སེམས་དཔའ་ཆེན་པོས། བྱང་ཆུབ་སེམས་དཔའི་ས་དང་པོ་ཉིད་ཀྱི་རྣམ་པ་དང། འཐོབ་པར་བྱ་བ་དང། རྒྱུ་མཐུན་པའི་འབྲས་བུ་སངས་རྒྱས་དང། བྱང་ཆུབ་སེམས་དཔའ་
[043-91b6] དང། དགེ་བའི་བཤེས་གཉེན་ལས་ཡོངས་སུ་བཙལ་ཞིང་ཡོངས་སུ་དྲི་བར་བྱའོ། །སའི་ཡན་ལག་ཡོངས་སུ་བསྒྲུབ་པའི་ཕྱིར་ཡང་ངོམས་མི་ཤེས་པར་བྱས་ཏེ། དེས་བྱང་
[043-91b7] ཆུབ་སེམས་དཔའི་ས་དང་པོ་འདི་ལ་གནས་པའི་ཚེ། བྱང་ཆུབ་སེམས་དཔའི་ས་གཉིས་པ་དང། གསུམ་པ་དང། བཞི་པ་དང། ལྔ་པ་དང་དྲུག་པ་དང། བདུན་པ་དང་


[043-92a0] [92A] 
[043-92a1] ༄༅། །བརྒྱད་པ་དང། དགུ་པ་དང། བཅུ་པའི་རྣམ་པ་དང་འཐོབ་བར་བྱ་བ་དང། རྒྱུ་མཐུན་པའི་འབྲས་བུ་སངས་རྒྱས་དང་བྱང་ཆུབ་སེམས་དཔའ་དང་
[043-92a2] དགེ་བའི་བཤེས་གཉེན་ལས་ཡོངས་སུ་བཙལ་ཞིང་ཡོངས་སུ་དྲི་བར་བྱའོ། །སའི་ཡན་ལག་ཡོངས་སུ་བསྒྲུབ་པའི་ཕྱིར་ཡང་ངོམས་མི་ཤེས་པར་བྱའོ། །དེས་སའི་ཕྱོགས་
[043-92a3] དང་མི་མཐུན་པའི་ཕྱོགས་ལ་མཁས་པར་བྱའོ། །ས་འགྲུབ་པ་དང་འཇིག་པ་ལ་མཁས་པར་བྱའོ། །སའི་རྣམ་པ་དང། རྒྱུ་མཐུན་པའི་འབྲས་བུ་ལ་མཁས་པར་བྱའོ། །
[043-92a4] ས་འཐོབ་པར་བྱ་བ་དང། རྣམ་པར་བསྒོམ་པ་ལ་མཁས་པར་བྱའོ་།སའི་རྣམ་པ་ཡོངས་སུ་སྦྱང་བ་ལ་མཁས་པར་བྱའོ། །ས་ནས་སར་འཕར་བ་ལ་མཁས་པར་བྱའོ། །ས་
[043-92a5] དང་ས་ལ་རྣམ་པར་གནས་པ་ལ་མཁས་པར་བྱའོ། །ས་ནས་སའི་གནས་གཞན་དུ་འཕོ་བར་བྱ་བ་ལ་མཁས་པར་བྱའོ། །ས་ནས་སར་ཡོངས་སུ་སྦྱང་བའི་ཁྱད་པར་གྱི་
[043-92a6] ཡེ་ཤེས་ལ་མཁས་པར་བྱའོ། །ས་ནས་ས་ཐོབ་ནས་ཕྱིར་མི་ལྡོག་པའི་ཡེ་ཤེས་ལ་མཁས་པར་བྱའོ། །བྱང་ཆུབ་སེམས་དཔའི་ས་ཡོངས་སུ་སྦྱང་བས། དེ་བཞིན་གཤེགས་
[043-92a7] པའི་ས་གནན་པ་ལ་མཁས་པར་བྱའོ། །ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སའི་རྣམ་པ་མངོན་པར་བསྒྲུབ་པ་ལ་མཁས་པ་


[043-92b0] [92B] 
[043-92b1] ཅིང་འཐབ་པར་བྱ་བ་ཐོགས་པ་མེད་དེ། ཐོགས་པ་མེད་པར་འགྲོ་བ་དང། སའི་ཡེ་ཤེས་སྣང་བས་སངས་རྒྱས་ཀྱི་ཡེ་
[043-92b2] ཤེས་སྣང་བའང་རབ་ཏུ་ཐོབ་བོ། །ཀྱེ། རྒྱལ་བའི་སྲས་དག་འདི་ལྟ་སྟེ། དཔེར་ན། དེད་དཔོན་ཆེན་པོ་མཁས་པས་ལམ་གྲོགས་ཡོངས་སུ་གདོན་པའི་བསམ་པ་དང་ལྡན་པ་
[043-92b3] གྲོང་རྡལ་ཆེན་པོའི་སར་ཕྱིན་པར་བྱ་བར་འདོད་པ་ནི་ཐོག་མ་ནས་ལམ་དང་ལམ་གྱི་ཡོན་ཏན་དང། ལམ་ལས་གོལ་བའི་ཉེས་པ་དང། ལམ་གྱི་བར་ལམ་གྱི་ཁྱད་པར་དང་
[043-92b4] ལམ་གྱི་བར་ལམ་འཁྲུལ་ན་ཉེས་པར་འགྱུར་བ་དང། ལམ་དུ་བྱ་མི་བྱ་དང། བརྒྱགས་བཤམས་པ་ཡོངས་སུ་ཚོལ་ཞིང་ཀུན་ཏུ་འདྲིའོ་།ཐོག་མའི་ལམ་གྱི་བར་ལམ་ནས་མ་
[043-92b5] འཕགས་པ་ནས་གྲོང་རྡལ་དུ་ཕྱིན་གྱི་བར་དུ་ཤིན་ཏུ་མཁས་པ་ཡིན་ཏེ། ལམ་གྱི་བར་ལམ་དེ་ནས་མ་འཕགས་པར་དེ་ཉིད་ནས་ཤེས་པས་ཤིན་ཏུ་བརྟགས་པའི་བློ་དང་
[043-92b6] བརྒྱགས་ཀྱི་ཚོགས་ཆེན་པོ་ཕུན་སུམ་ཚོགས་པས་ལམ་གྲོགས་མང་པོ་རྣམས་ཉམ་ཉེས་མེད་པར་གྲོང་རྡལ་ཆེན་པོ་དེར་ཕྱིན་པར་བྱེད་དེ་མྱ་ངན་དང་དགོན་པའི་ཉེས་
[043-92b7] པས་བདག་དང་ལམ་གྲོགས་རྣམས་ལ་གནོད་པར་མི་འགྱུར་བར་བྱེད་དོ་།ཀྱེ༑ རྒྱལ་བའི་སྲས་ངག་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དེད་དཔོན་


[043-93a0] [93A] 
[043-93a1] ༄༅། །མཁས་པ་ཡང་གང་གི་ཚེ། བྱང་ཆུབ་སེམས་དཔའི་ས་དང་པོ་ལ་གནས་ཤིང། སའི་ཕྱོགས་དང། མི་མཐུན་པའི་ཕྱོགས་ལ་མཁས་པ་དང། ས་
[043-93a2] འགྲུབ་པ་དང། འཇིག་པ་ལ་མཁས་པ་དང། སའི་རྣམ་པ་དང། རྒྱུ་མཐུན་པའི་འབྲས་བུ་ལ་མཁས་པ་དང། ས་འཐོབ་པར་བྱ་བ་དང་རྣམ་པར་བསྒོམ་པ་ལ་མཁས་པ་
[043-93a3] དང། སའི་ཡན་ལག་ཡོངས་སུ་སྦྱང་བ་ལ་མཁས་པ་དང། ས་ནས་སར་འཕར་བ་ལ་མཁས་པ་དང། ས་ནས་སར་རྣམ་པར་གནས་པ་ལ་མཁས་པ་དང། ས་ནས་སར་
[043-93a4] ཁྱད་པར་དུ་འགྱུར་བའི་ཡེ་ཤེས་ལ་མཁས་པ་དང། ས་ནས་ས་ཐོབ་པ་ལས་ཕྱིར་མི་ལྡོག་པ་ལ་མཁས་པ་དང། བྱང་ཆུབ་སེམས་དཔའི་ས་ཐམས་ཅད་ཡོངས་སུ་སྦྱང་
[043-93a5] བས་དེ་བཞིན་གཤེགས་པའི་ས་གནོན་པ་ལ་མཁས་པར་གྱུར་པ་དེའི་ཚེ་བསོད་ནམས་ཀྱི་ཚོགས་ཆེན་པོའི་བརྒྱགས་ཡོངས་སུ་བཟུང་བ་དང། ཡེ་ཤེས་ཀྱི་ཚོགས་ཆེན་པོ་
[043-93a6] ལ་རྣམ་པར་དབྱེ་བ་ཤིན་ཏུ་བྱས་པ་དང། སེམས་ཅན་གྱི་ལམ་གྲོགས་མང་པོ་ཡོངས་སུ་གདོན་པའི་བསམ་པ་དང་ལྡན་པས་ཐམས་ཅད་མཁྱེན་པའི་གྲོང་རྡལ་ཆེན་
[043-93a7] པོར་ཕྱིན་པར་བྱ་བར་འདོད་ཅིང་ཐོག་མ་ནས་སའི་ལམ་དང། སའི་ལམ་གྱི་ཡོན་ཏན་དང། སའི་ལམ་གོལ་བའི་ཉེས་པ་དང། སའི་ལམ་གྱི་བར་ལམ་གྱི་ཁྱད་པར་


[043-93b0] [93B] 
[043-93b1] སའི་ལམ་གྱི་བར་ལམ་འཁྲུལ་ན་ཉེས་པར་འགྱུར་བ་དང་བསོད་ནམས་ཀྱི་ཚོགས་ཆེན་པོའི་བརྒྱགས་བཤམས་ཤིང་གསོག་པ་དག་ཀྱང། སངས་རྒྱས་དང། བྱང་ཆུབ་སེམས་
[043-93b2] དཔའ་དག་དང། དགེ་བའི་བཤེས་གཉེན་དག་ལས་ཡོངས་སུ་ཚོལ་ཞིང་ཡོངས་སུ་འདྲི་སྟེ། དེ་ལམ་གྱི་བར་ལམ་དང་པོ་ནས་གྱེན་དུ་འཕགས་པར་ཐམས་ཅད་མཁྱེན་པའི་གྲོང་རྡལ་
[043-93b3] ཆེན་པོར་ཕྱིན་པར་བྱ་བའི་བར་དུ་མཁས་པ་ཡིན། དེ་དེ་ལྟར་ཡེ་ཤེས་ཀྱིས་རྣམ་པར་རྟོགས་པའི་བློ་དང། བསོད་ནམས་དང། ཡེ་ཤེས་ཀྱི་ཚོགས་ཆེན་པོའི་བརྒྱགས་ཕུན་སུམ་ཚོགས་
[043-93b4] པས་སེམས་ཅན་གྱི་ལམ་གྲོགས་ཀྱི་ཚོགས་ཆེན་པོ་ཡོངས་སུ་སྨིན་པའི་ཚུལ་བཞིན་དུ་འཁོར་བའི་མྱ་ངན་དང། དགོན་པ་བ་རྒལ་དཀའ་བ་ལས་བསྒྲལ་ཏེ། ཐམས་ཅད་མཁྱེན་
[043-93b5] པའི་ཡེ་ཤེས་ཀྱི་གྲོང་རྡལ་ཆེན་པོའི་བར་དུ་ཕྱིན་པར་བྱེད་ཅིང་འཁོར་བའི་མྱ་ངམ་དང། དགོན་པའི་ཉེས་པས་སེམས་ཅན་ལམ་གྲོགས་སམ། བདག་ལ་གནོད་པར་ཡང་མི་
[043-93b6] འགྱུར་བར་བྱེད་དོ། །ཀྱེ༑ རྒྱལ་བའི་སྲས་དག་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཡོངས་སུ་སྐྱོ་བ་མེད་པའི་ཡིད་ཀྱིས་ས་ཡོངས་སུ་སྦྱང་བའི་ཁྱད་
[043-93b7] པར་ལ་བརྩོན་པར་བྱའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་ས་གནོན་པའི་བར་དུ་ཡང་མཁས་པར་བྱའོ། །ཀྱེ། རྒྱལ་བའི་སྲས་དག་འདི་ནི་བྱང་ཆུབ་སེམས་


[043-94a0] [94A] 
[043-94a1] ༄༅། །དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་ས་དང་པོ་རབ་ཏུ་དགའ་བའི་སྒོར་འཇུག་པ་མདོར་བསྡུས་ཏེ་བསྟན་པའོ། །རྒྱ་ཆེར་ནི་
[043-94a2] ཤིན་ཏུ་བསྟན་པ་བརྒྱ་སྟོང་གྲངས་མེད་པ་ལ་རྣམ་པའི་མུར་ཐུག་པ་མེད་པ་སྟེ། བསྐལ་པ་གྲངས་མེད་པའི་མཐར་ཐུག་པར་ཤིན་ཏུ་བསྟན་པའི་ཚུལ་གྱི་ཁོང་དུ་ཆུད་པར་བྱའོ།།
[043-94a3] དེ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕལ་ཆེར་འཛམ་བུའི་གླིང་གི་རྒྱལ་པོར་འགྱུར་ཏེ། སྲིད་ཆེན་པོ་ལ་དབང་སྒྱུར་བ་རབ་ཏུ་ཐོབ་ཅིང་ཆོས་ཀྱིས་
[043-94a4] ཡོངས་སུ་བསྐྱང་བ་དང། སེམས་ཅན་རྣམས་སྦྱིན་པ་ཆེན་པོས་ཡོངས་སུ་བསྡུ་བ་ལ་མཁས་ཤིང་མཐུ་ཡོད་པ་ཡིན། སེམས་ཅན་རྣམས་ཀྱིས་འཇུངས་པའི་དྲི་མ་བཟློག་པ་
[043-94a5] ལ་མཁས་པ་ཡིན། སྦྱིན་པ་ཆེན་པོ་རྩོམ་པས་ཡོངས་སུ་དུབ་པར་མི་འགྱུར་བ་ཡིན། དེ་སྦྱིན་པའམ། ངག་སྙན་པའམ། དོན་བསྒྲུབ་པའམ་དོན་མཐུན་པས་དགེ་བའི་
[043-94a6] རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར་ཕུལ་དུ་འགྱུར། དམ་པར་འགྱུར་
[043-94a7] བླ་ན་མེད་པར་འགྱུར། འདྲེན་པར་འགྱུར། རྣམ་པར་འདྲེན་པར་འགྱུར་ཡོངས་སུ་འདྲེན་པར་འགྱུར་བ་ནས། རྣམ་པ་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་


[043-94b0] [94B] 
[043-94b1] སངས་རྒྱས་ཡིད་ལ་བྱ་བ་དང། ཆོས་ཡིད་ལ་བྱ་བ་དང། དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་
[043-94b2] ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་བྱ་བ་དང་ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང་མི་འཇིགས་པ་ཡིད་ལ་བྱ་བ་དང། སངས་རྒྱས་
[043-94b3] ཀྱི་ཆོས་མ་འདྲེས་པ་ཡིད་ལ་བྱ་བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན། དེ་འདོད་ན་
[043-94b4] སྐད་ཅིག་ཡུད་ཙམ་ཐང་ཅིག་ཏུ། ཁྱིམ་དང། ཆུང་མ་དང། སྲིད་ཐམས་ཅད་ཡོངས་སུ་སྤངས་ཏེ། དེ་བཞིན་གཤེགས་པའི་བསྟན་པ་ལ་རབ་ཏུ་འབྱུང་བ་དང། རབ་ཏུ་བྱུང་ནས་ཀྱང་
[043-94b5] སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་བརྒྱ་རབ་ཏུ་འཐོབ་ཅིང་སྙོམས་པར་འཇུག་པ་དང། སངས་རྒྱས་བརྒྱ་མཐོང་བ་དང་དེ་དག་གི་བྱིན་གྱི་རླབས་ཀྱང་ཡང་དག་པར་
[043-94b6] ཤེས་པ་དང། འཇིག་རྟེན་གྱི་ཁམས་བརྒྱ་བསྐྱོད་པ་དང། སངས་རྒྱས་ཀྱི་ཞིང་བརྒྱར་འགྲོ་བ་དང། འཇིག་རྟེན་གྱི་ཁམས་བརྒྱ་སྣང་བར་བྱ་བ་དང། སེམས་ཅན་བརྒྱ་ཡོངས་
[043-94b7] སུ་སྨིན་པར་བྱ་བ་དང། བསྐལ་པ་བརྒྱར་གནས་པར་བྱ་བ་དང་སྔོན་གྱི་མཐའ་དང་ཕྱི་མའི་མཐའི་བསྐལ་པ་བརྒྱ་ལ་རབ་ཏུ་འཇུག་པ་དང། ཆོས་ཀྱི་སྒོ་བརྒྱ་རྣམ་པར་འབྱེད་


[043-95a0] [95A] 
[043-95a1] ༄༅། །པ་དང། ལུས་བརྒྱ་ཡོངས་སུ་བསྟན་པ་དང། ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་བརྒྱ་ཡང་དག་པར་བསྟན་པར་བྱ་བའི་བརྩོན་འགྲུས་
[043-95a2] ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའི་སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ་
[043-95a3] འོད་དམ། རྫུ་འཕྲུལ་ལམ། མིག་གམ། སྤྱོད་ཡུལ་ལམ། དབྱངས་སམ་སྤྱོད་པའམ། རྒྱན་ཏམ། བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་
[043-95a4] ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་
[043-95a5] མས་ཀྱང་བགྲང་བར་དཀའོ། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་པར་བྱ་བ་དང་བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་
[043-95a6] པ་འདི་དག་སྨྲས་སོ། །དེ་དག་དཀར་བོའི་ཆོས་བསགས་དགེ་བ་ཕུན་ལྡན་ཞིང། །བདེ་གཤེགས་ཡོངས་སུ་བསྙེན་བཀུར་སྙིང་རྗེ་བྱམས་ལྡན་ལ། །དད་པ་རྒྱ་ཆེ་དགེ་སེམས་དང་
[043-95a7] ཚུལ་དག་ལྡན་པ། །རྒྱལ་བའི་ཡེ་ཤེས་དོན་དུ་རླབས་ཆེན་སེམས་ཀྱང་བསྐྱེད། །རྒྱལ་བའི་ཆོས་རྫོགས་འགྲོ་བ་ཡོངས་སུ་བསྐྱབ་དོན་དུ། །ཐམས་ཅད་མཁྱེན་པ་སངས་རྒྱས་


[043-95b0] [95B] 
[043-95b1] །བརྩེ་རབ་ཆེན་པོས་ཆོས་ཀྱི་འཁོར་ལོ་བསྐོར་བྱ་བས། །རྒྱལ་བའི་ཞིང་སྦྱོང་སེམས་ཀྱི་དམ་པ་རབ་ཏུ་བསྐྱེད། །འགྲོ་བར་རྣམ་པ་སྣ་ཚོགས་
[043-95b2] དུས་རྣམས་བསྟན་པའི་ཕྱིར། །འདྲེན་པ་ཀུན་གྱི་ཡོན་ཏན་ཐམས་ཅད་འདོད་ཚོལ་ཞིང། །དུས་གསུམ་སྐད་ཅིག་གཅིག་ཏུ་མི་རྟོག་ཤེས་བྱེད་པའི། །མཁའ་འདྲ་ཤིན་ཏུ་
[043-95b3] ཡངས་པའི་སེམས་དང་ལྡན་པར་བྱེད། །ཤེས་རབ་དབང་སྒྱུར་སྙིང་རྗེ་སྔོན་འགྲོ་ཐབས་ལྡན་ཞིང། །མོས་དང་བསམ་པ་རྣམ་དག་སྟོབས་ཀྱིས་ཚད་མེད་ལ། །ཆགས་
[043-95b4] མེད་མངོན་གྱུར་གཞན་གྱི་དྲིང་ལ་མི་འཇོག་པ། །བདེ་གཤེགས་རྣམས་དང་མཉམ་གྱུར་སེམས་ཀྱི་དམ་པ་བསྐྱེད། །བདེ་གཤེགས་སྲས་སེམས་རིན་ཆེན་ཡང་དག་སྐྱེས་
[043-95b5] འཕྲལ་དུ། །བྱིས་པའི་སྤྱོད་བྲལ་སངས་རྒྱས་རྣམས་ཀྱི་སྤྱོད་དང་ལྡན། །སྟོབས་བཅུ་མངའ་རིགས་ཁ་ན་མ་ཐོ་མེད་པར་སྐྱེས། །བདེ་གཤེགས་མཉམ་ཉིད་རྗེས་རྟོགས་བྱང་
[043-95b6] ཆུབ་མཆོག་ཏུ་ངེས། །འདི་འདྲའི་སེམས་དང་ས་ཐོབ་ལྷན་ཅིག་མངོན་པར་སྐྱེས། །བསམ་པ་མི་གཡོ་རི་ཡི་རྒྱལ་པོ་འདྲ་བར་གནས། །རབ་ཏུ་དགའ་ཞིང་སྤྲོ་མང་དད་དང་
[043-95b7] ལྡན་པ་སྟེ། །མོས་པའི་ཤུགས་ཡངས་རྟག་པར་སེམས་ཀྱི་མཆོག་དང་ལྡན། །འཁྲུག་དང་འཚེ་བ་མེད་ཅིང་ཁྲོ་བ་མེད་པ་སྟེ། །ངོ་ཚ་ཤེས་ཤིང་སྲིད་ཞུ་དྲང་ལྡན་ཤིན་ཏུ་


[043-96a0] [96A] 
[043-96a1] ༄༅། །བསྡམས། །འགྲོ་བ་ཡོངས་སུ་བསྐྱབ་པའི་མཚུངས་མེད་ཡེ་ཤེས་དྲན་གྱུར་ཅིང། །འདོད་པར་བྱ་བའི་གནས་དང་ལྡན་གྱུར་དགའ་བ་བསྐྱེད། །ས་
[043-96a2] ཐོབ་གྱུར་མ་ཐག་ཏུ་འཇིགས་པ་ལྔ་དང་བྲལ། །འཚོ་བ་མེད་དང་འཆི་དང་མི་བསྔགས་ངན་འགྲོ་དང། །འཁོར་གྱི་འཇིགས་བྲལ་དེ་ལ་བག་ཚའི་རྣམ་པ་མེད། །ཅིའི་ཕྱིར་ཞེ་ན་དེ་
[043-96a3] ལ་བདག་གི་གནས་མེད་དོ། །དེ་དག་བག་ཆགས་བྲལ་ཞིང་སྙིང་རྗེ་བྱམས་དང་ལྡན། །བསྟི་སྟང་དང་ལྡན་དགའ་བ་ཕུན་སུམ་ཡོན་ཏན་མང། །ཉིན་དང་མཚན་དུ་
[043-96a4] དགེ་བའི་ཕྱོགས་ལ་སྟེན་བྱེད་ཅིང། །སེམས་ཅན་དོན་དུ་ཆོས་བརྩོན་འདོད་བསྐྱེད་ཕྱིར་མ་ཡིན། །དགེ་བའི་ཆོས་ཐོས་བསམ་ལ་མཁས་ཤིང་གནས་མེད་སྤྱོད། །ཐོབ་
[043-96a5] སེམས་སྲེད་བྲལ་བྱང་ཆུབ་སེམས་ལ་རྟག་པར་དགའ། །བདེ་གཤེགས་ཡེ་ཤེས་འདོད་ཅིང་གཞན་དུ་སེམས་པ་མེད། །ཕ་རོལ་ཕྱིན་པ་ཚོལ་ཞིང་སྒྱུ་དང་གཡོ་ཡང་
[043-96a6] སྤངས། །ཅི་སྨྲས་དེ་བཞིན་བྱེད་པས་བདེན་པའི་ཚིག་ལ་གནས་།རྒྱལ་བའི་རིགས་སྐྱོན་མི་འགྱུར་བྱང་ཆུབ་སློབ་ལ་སྤྱོད། །འཇིག་རྟེན་ལས་ཀྱི་བསམ་བྲལ་འགྲོ་བའི་
[043-96a7] དོན་དུ་བརྩོན། །དཀར་པོས་ངོམས་པ་མེད་པར་ཕྱིར་ཞིང་གོང་དུ་རྩོལ། །དེ་དག་འདི་འདྲའི་ཆོས་བརྩོན་ཡོན་ཏན་དོན་དང་ལྡན་།རྒྱལ་བ་བལྟ་བའི་དོན་དུ་སྨོན་ལམ་


[043-96b0] [96B] 
[043-96b1] །དམ་ཆོས་ཡོངས་སུ་གཟུང་ཞིང་དྲང་སྲོང་དྲུང་འགྲོ་དང། །སྤྱོད་པ་མཆོག་གི་དོན་དུ་སྨོན་ལམ་མངོན་པར་སྒྲུབ། །སེམས་ཅན་ཡོངས་སུ་སྨིན་བྱ་སངས་
[043-96b2] རྒྱས་ཞིང་སྦྱངས་ཏེ། །དེ་ཡི་ཞིང་མཆོག་རྒྱལ་སྲས་ཀུན་གྱིས་གང་འགྱུར་ཞིང། །རྒྱལ་སྲས་རྣམས་དང་བསམ་པ་གཅིག་ཅིང་དོན་མཐུན་ཕྱིར། །སྐྲ་སྦུབས་ཀུན་ཏུ་དོན་གྱི་དམ་
[043-96b3] པ་མངོན་འཚང་རྒྱ། །དེ་དག་སྨོན་ལམ་དུ་མ་མངོན་པར་སྒྲུབ་པ་བྱེད། །དེ་དག་མཐའ་ཡས་ཡངས་ཤིང་མཐར་ཐུག་མེད་དང་ལྡན་།ནམ་མཁའི་ཁམས་དང་ཆོས་ཉིད་མྱ་
[043-96b4] ངན་འདས་ཁམས་དང། །འཇིག་རྟེན་མཐར་ཐུག་རྒྱལ་བ་འབྱུང་དང་ཡེ་ཤེས་ས། །སེམས་ཀྱི་ཡུལ་དང་ཡེ་ཤེས་འཇུག་པའི་མཐར་ཐུག་དང་།རྣམ་གསུམ་རྒྱུད་རྣམས་མཐར་
[043-96b5] ཐུག་འགྲོ་བའི་མུར་ཐུག་པ། །རྣམ་པ་དེ་ཚུལ་བདག་སྨོན་མཐར་ཡང་ཐུག་གྱུར་ཅིང། །དེ་དག་མཐར་ཐུག་ཇི་བཞིན་བདག་སྤྱོད་དེ་འདྲར་ཤོག་དེ་ལྟར་མངོན་བསྒྲུབས་འཇམ་
[043-96b6] ཞིང་བྱམས་པའི་སེམས་ལྡན་པ། །སངས་རྒྱས་ཡོན་ཏན་ཡིད་ཆེས་སེམས་ཅན་རྣམ་པར་ལྟ། །སེམས་ཅན་སྡུག་བསྔལ་ཉོན་མོངས་བདག་གིས་བསྐྱབ་ཅེས་ཏེ། །རྟེན་
[043-96b7] འབྲེལ་འབྱུང་འཇུག་སྙིང་རྗེ་བྱམས་དང་ལྡན་པ་ནི། །དེ་དག་དོན་དུ་སྣ་ཚོགས་སྦྱིན་པ་ཡང་དུ་རྩོམ། །རྒྱལ་སྲིད་མཆོག་དང་རིན་ཆེན་སྣ་ཚོགས་གླང་པོ་རྟ། །མགོ་དང་


[043-97a0] [97A] 
[043-97a1] ༄༅། །རྐང་ལག་མིག་དང་དེ་བཞིན་བདག་གི་ཤ། ཐམས་ཅད་ཡོངས་སུ་གཏོང་ཡང་ཞུམ་པའི་ཡིད་མེད་དོ། །གཙུག་ལག་སྣ་ཚོགས་ཚོལ་
[043-97a2] ཡང་ཡོངས་སུ་སྐྱོ་བ་མེད། །གཙུག་ལག་འཇིག་རྟེན་སྤྱོད་པའི་རྗེས་ཀྱང་རབ་ཏུ་སྙོགས། །འཇིག་རྟེན་ཤེས་དང་ལྡན་ཞིང་ཁྲེལ་ཡོད་དགའ་དང་ལྡན། །བདེ་གཤེགས་
[043-97a3] གཅིག་མིན་རིམ་གྲོ་རྗེས་སུ་མཆོད་པ་བྱེད། །དེ་ལྟར་མཁས་པ་ཉིན་མཚན་རྟག་ཏུ་བརྩོན་པ་ཡི། །དགེ་བ་མེར་བཅུག་གསེར་བཞིན་ཤིན་ཏུ་དག་པར་འགྱུར། །དེ་དག་
[043-97a4] ས་རྣམས་བཅུ་པོ་འདི་ལ་སྦྱངས་བྱས་ཤིང། །ཐོགས་པ་མེད་པར་ཆགས་མེད་རབ་ཏུ་ཐོབ་པར་འགྱུར། །ཇི་ལྟར་དེད་དཔོན་ལམ་གྲོགས་མང་ལ་ཕན་བརྩོན་པ། །ལམ་
[043-97a5] གྱི་ཡོན་ཏན་དྲིས་ཤིང་བདེ་བའི་གྲོང་དུ་སྐྱེལ། །དེ་བཞིན་བྱང་ཆུབ་སེམས་དཔའ་དང་པོའི་ས་གནས་པ། །འགྲོ་བའི་དོན་བཤམས་ཆགས་མེད་ས་བཅུ་རབ་ཏུ་འཐོབ། །འདི་
[043-97a6] གནས་ཡོན་ཏན་ལྡན་པ་མི་ཡི་དབང་པོར་འགྱུར། །བྱམས་པའི་སེམས་ཀྱིས་ས་རྣམས་མ་ལུས་ཡོངས་སུ་སྐྱོང། །འཛམ་བུའི་རྒྱལ་མཚན་སྲིད་ཀུན་རབ་ཏུ་སྐྱོང་བྱེད་
[043-97a7] ཅིང། །སྦྱིན་པས་འགྲོ་བ་སངས་རྒྱས་ཡེ་ཤེས་མཆོག་ལ་འགོད། །ཁྱུ་མཆོག་དམ་པ་འདོད་ན་རྒྱལ་སྲིད་རབ་ཏུ་གཏོང། །རྒྱལ་བའི་བསྟན་པར་རབ་ཏུ་བྱུང་ཞིང་བརྩོན་


[043-97b0] [97B] 
[043-97b1] ཏིང་འཛིན་བརྒྱ་དང་སངས་རྒྱས་བརྒྱ་རྣམས་མཐོང་བར་བྱེད། །ཞིང་བརྒྱ་བསྐྱོད་ཅིང་རབ་ཏུ་སྣང་བྱེད་ཀུན་ཏུ་འགྲོ་སེམས་ཅན་བརྒྱ་སྦྱོང་ཆོས་ཀྱི་སྒོ་ལ་འགོད་པ་
[043-97b2] བྱེད། །བསྐལ་པ་བརྒྱར་འཇུག་ལུས་བརྒྱ་རབ་ཏུ་སྟོན་པ་བྱེད། །རྒྱལ་བའི་སྲས་ཀྱང་བརྒྱ་ཡི་གྲངས་ཚང་ཡོངས་སུ་སྟོན། །དེ་ཡི་གོང་ན་སྨན་མཆོག་སྟོབས་ལྡན་ཚད་ཀྱང་མེད། །
[043-97b3] བདག་གིས་དོན་དུ་མདོར་སྡུས་ཏེ། །ས་རྣམས་ཁྱེད་ལ་བཤད་པ་བྱས་།རྒྱ་ཆེར་བསྐལ་པ་བྱེ་བར་ཡང། །ཐམས་ཅད་ཟད་པར་མི་ནུས་སོ་།དེ་ལྟར་ས་ཡི་དང་པོ་འདི། །འཇིག་
[043-97b4] རྟེན་ཀུན་ལ་ཕན་སེམས་པའི། །བྱང་ཆུབ་སེམས་དཔའ་མཆོག་རྣམས་ལ་།རྒྱལ་བའི་སྲས་ཀྱིས་བསྟན་པ་ཡིན། །རབ་ཏུ་དགའ་བ་ཞེས་བྱ་སྟེ་།བྱང་ཆུབ་སེམས་དཔའི་ས་
[043-97b5] དང་པོ། །ས་མཆོག་ཡིད་དུ་འོང་བ་འདིའི། །གནས་ཀྱི་དམ་པ་ཐོས་གྱུར་ནས། །བདེ་བར་གཤེགས་པའི་སྲས་ཀྱི་རྣམས། །ཡིད་རྟོག་དང་ཞིང་རབ་ཏུ་དགའ། །ཀུན་ཀྱང་བསྟན་
[043-97b6] ལས་འདས་གྱུར་ཏེ། །ནམ་མཁའི་དབྱིངས་ལ་མངོན་འཕགས་ནས། །མེ་ཏོག་སིལ་མ་རབ་ཏུ་འཐོར། །ལེགས་ཞེས་བྱ་བའི་ཚིག་ཀྱང་བརྗོད་།རྡོ་རྗེའི་སྙིང་པོ་འཇིགས་མེད་པ། །ཤེས་
[043-97b7] རབ་ཆེན་པོ་ལེགས་སོ་ལེགས། །བྱང་ཆུབ་སེམས་དཔའི་སྤྱོད་པ་སྟེ་།ས་འདི་ཁྱོད་ཀྱིས་ལེགས་པར་བཤད། །འཁོར་འདི་རྣམ་པར་དང་ཞིང་གསལ། །རྣམ་གྲོལ་ཟླ་བ་འདི་ཡང་འདྲི།།


[043-98a0] [98A] 
[043-98a1] ༄༅། །རྒྱལ་བའི་སྲས་ཀྱི་གོང་དུ་ཡང། །ས་གཉིས་རབ་ཏུ་བརྗོད་པ་མཇོད་[*MDZOD?] །ཡིད་ཀྱི་རྟོག་པ་ཅི་འདྲ་བས། །ས་གཉིས་པ་ནི་འཐོབ་འགྱུར་བ། །ཤེས་རབ་ཆེན་
[043-98a2] པོས་བཤད་པར་མཛོད། །རྒྱལ་བའི་སྲས་རྣམས་ཉན་པར་འདོད། །བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་
[043-98a3] དཔའ་ས་དང་པོ་ལ་ཡོངས་སུ་སྦྱང་བ་བྱས་པ་དེ་ས་གཉིས་པ་ལ་མངོན་པར་མོས་པ་ཡིན་ཏེ། དེའི་སེམས་ཀྱི་བསམ་པ་བཅུ་འབྱུང་ངོ་།བཅུ་གང་ཞེ་ན། འདི་ལྟ་
[043-98a4] སྟེ༑ དྲང་པོའི་བསམ་པ་དང། འཇམ་པའི་བསམ་པ་དང། ལས་སུ་རུང་བའི་བསམ་པ་དང། དུལ་བའི་བསམ་པ་དང། ཞི་བའི་བསམ་པ་དང་དགེ་བའི་བསམ་
[043-98a5] པ་དང། མ་འདྲེས་པའི་བསམ་པ་དང། མི་ལྟོས་པའི་བསམ་པ་དང་རླབས་པོ་ཆེའི་བསམ་པ་དང། བདག་ཉིད་ཆེ་བའི་བསམ་པ་དང་སེམས་ཀྱི་བསམ་པ་བཅུ་
[043-98a6] པོ་འདི་དག་འབྱུང་སྟེ། དེ་དག་གིས་བྱང་ཆུབ་སེམས་དཔའི་ས་གཉིས་པ་དྲི་མ་དང་བྲལ་བ་ལ་གནས་པ་ཡིན། ཀྱེ༑ རྒྱལ་བའི་སྲས་དག་།དེ་ལ་བྱང་ཆུབ་སེམས་དཔའི་
[043-98a7] ས་དྲི་མ་དང་བྲལ་བ་ལ་གནས་པའི་བྱང་ཆུབ་སེམས་དཔའ་ནི་རང་བཞིན་གྱིས་སྲོག་གཅོད་པ་དང་བྲལ་བ་ཡིན་ཏེ། དབྱིག་པ་སྤངས་མཚོན་ཆ་སྤངས། ཁོན་དུ་འཛིན་


[043-98b0] [98B] 
[043-98b1] ཐམས་ཅད་ལ་ཕན་པ་དང། བདེ་བས་ཕན་འདོགས་ཤིང་བྱམས་པའི་སེམས་དང་ལྡན་པ་ཡིན་ཏེ། དེ་ཡིད་ཀྱི་
[043-98b2] ཡོངས་སུ་རྟོག་པ་ཙམ་གྱིས་ཀྱང་སྲོག་ཆགས་ལ་འཚེ་བ་མི་བྱེད་ན་སེམས་ཅན་གཞན་ལ་སེམས་ཅན་དུ་འདུ་ཤེས་ཤིང་ཆེད་དུ་བསམས་ཏེ་ལུས་ལ་གཙེ་བ་ཆེན་པོ་བྱ་བ་ལྟ་
[043-98b3] ཅི་སྨོས། བདག་གིས་ལོངས་སྤྱོད་ཀྱིས་ཆོག་ཤེས་ཤིང་གཞན་གྱི་ལོངས་སྤྱོད་ལ་རེ་བ་མེད་པས་མ་བྱིན་པ་ལེན་པ་དང་བྲལ་བ་ཡིན་ཏེ། དེ་གཞན་གྱིས་ཡོངས་སུ་བཟུང་བའི་
[043-98b4] དངོས་པོ་ལ་གཞན་གྱིས་ཡོངས་སུ་བཟུང་བར་འདུ་ཤེས་ཤིང་རྐུ་སེམས་ཉེ་བར་བཞག་སྟེ། ཆུང་ངུ་ན་རྩྭ་དང་ལོ་མ་ཡང་མ་བྱིན་པར་མི་ལེན་ན། འཚོ་བའི་ཡོ་བྱད་གཞན་ལྟ་ཅི་
[043-98b5] སྨོས། བདག་གི་ཆུང་མས་ཆོག་ཤེས་ཤིང་གཞན་གྱི་ཆུང་མ་ལ་རེ་བ་མེད་པས་འདོད་པས་ལོག་པར་གཡེམ་པ་དང་བྲལ་བ་ཡིན་ཏེ། དེ་གཞན་གྱིས་ཡོངས་སུ་བཟུང་བའི་བུད་མེད་
[043-98b6] གཞན་གྱི་ཆུང་མ་རུས་དང། མཚན་མ་དང། ཆོས་ཀྱིས་བསྲུང་བ་རྣམས་ལ་ཆགས་སེམས་ཀྱང་མི་སྐྱེད་ན་གཉིས་ཀྱིས་གཉིས་ཕྲད་པར་བྱ་བ་ལྟ་ཅི་སྨོས། ཡང་དག་པར་
[043-98b7] སྨྲ་ཞིང་བདེན་པར་སྨྲ་བ་དང། དུས་སུ་སྨྲ་བ་དང། ཚོད་དུ་སྨྲ་བ་ལ་ཇི་སྐད་དུ་སྨྲས་པ་དེ་བཞིན་དུ་བྱེད་པས། རྫུན་དུ་སྨྲ་བ་དང་བྲལ་བ་ཡིན་ཏེ། དེ་ཆུང་ངུ་ན་རྨི་ལམ་དུ་ཡང་


[043-99a0] [99A] 
[043-99a1] ༄༅། །རྫུན་གྱི་ཚིག་མི་པ་རྗོད་[*BRJOD?] ན་ཆེད་དུ་བསམས་ཏེ་བརྗོད་པ་ལྟ་ཅི་སྨོས། དེ་སེམས་ཅན་གྱི་དབྱེན་མི་བྱེད་ཅིང་མི་འཚེ་བ་ལ་ཞུགས་པས་ཕྲ་མའི་
[043-99a2] ཚིག་དང་བྲལ་བ་ཡིན་ཏེ། དེ་དེ་དག་དབྱེ་བའི་ཕྱིར། ཚུ་བི་ལས་ཐོས་ཤིང་ཕ་པིར་སྙོད་པ་མ་ཡིན། ཕ་བི་ལས་ཐོས་ནས་ཚུ་བིར་སྙོད་པ་མ་ཡིན་ཏེ། འདུམ་པ་རྣམས་
[043-99a3] དབྱེ་བར་མི་བྱེད། བྱེ་བ་རྣམས་ལ་དཔར་བས་མི་རྣོན་ཏེ། མི་འདུམ་པ་ལ་དགའ་ཞིང་མི་འདུམ་པ་ལ་མོས་པ་མ་ཡིན་པས། བདེན་ནམ་རྫུན་ཡང་རུང་མི་འདུམ་བར་
[043-99a4] བྱ་བའི་ཚིག་མི་སྨྲའོ། །ཞེ་གཅོད་པའི་ཚིག་དང་བྲལ་བ་ཡིན་ཏེ་རྙོགས་པ་དང། བརླང་བ་དང། རྩུབ་པ་དང། གཞན་ལ་གནོད་པ་དང། ཞེ་སྣད་པར་འགྱུར་བ་དང་
[043-99a5] ཉེས་པ་ངོར་བརྗོད་པ་དང། ཉེས་པ་ངོར་བརྗོད་པ་ལ་གཞོལ་བ་དང། གྲོང་མིའི་ཚིག་དང། མ་རབས་ཀྱི་ཚིག་དང། གཟུངས་སུ་བཟུང་བ་མ་ཡིན་པ་དང། རྣར་མི་
[043-99a6] སྙན་པ་དང། ཁྲོ་བ་དང། གཤེ་བ་ལས་བྱུང་བ་དང། སྙིང་ན་བར་བྱེད་པ་དང། ཡིད་ཡོངས་སུ་གདུང་བར་བྱེད་པ་དང། མི་སྙན་པ་དང། ཡིད་དུ་མི་འོང་བ་དང། བདག་
[043-99a7] དང་གཞན་གྱི་སེམས་མ་རུང་བར་བྱེད་པའི་ཚིག་གི་རྣམ་པ་དེ་ལྟ་བུ་སྤངས་ཏེ། གང་འདི་འཇམ་པ་དང། ཡིད་དུ་འོང་བ་དང། སྙན་པ་དང། གཟུངས་སུ་བཟུང་བ་


[043-99b0] [99B] 
[043-99b1] རྣར་འོང་བ་དང། སྙིང་དུ་སྡུག་པ་དང། ཕོ་བྲང་འཁོར་གྱི་ཚིག་དང། གཙིགས་པ་དང། གསལ་བ་དང། འགོ་བ་དང་མཉན་པར་འོས་པ་དང། མི་གནས་པ་དང། སྐྱེ་
[043-99b2] བོ་མང་པོ་དགའ་བར་འགྱུར་བ་དང། སྐྱེ་བོ་མང་པོའི་ཡིད་དུ་འོང་བ་དང། མཁས་པས་བསྔགས་པ་དང། སེམས་ཅན་ཐམས་ཅད་ལ་ཕན་ཞིང་བདེ་བར་འགྱུར་བ་དང། ཡིད་
[043-99b3] བདེ་བར་བྱེད་པ་དང། ཡིད་སིམ་པར་བྱེད་པ་དང། བདག་དང་གཞན་གྱི་སེམས་དང་བར་བྱེད་པ་དང། འདོད་ཆགས་དང། ཞེ་སྡང་དང་གཏི་མུག་དང། ཉོན་མོངས་པ་
[043-99b4] ཐམས་ཅད་ཞི་བར་བྱེད་པའི་ཚིག་གི་རྣམ་པ་དེ་ལྟ་བུ་དག་བརྗོད་དོ། །ཚིག་ཀྱལ་བ་སྤངས་པ་ཡིན་ཏེ། ལེགས་པར་ལན་གློན་པའི་ཚིག་དང། དུས་སུ་སྨྲ་བ་དང། བདེན་
[043-99b5] པར་སྨྲ་བ་དང། དོན་དུ་སྨྲ་བ་དང། ཆོས་སུ་སྨྲ་བ་དང། རིག་པར་སྨྲ་བ་དང། དུལ་བར་སྨྲ་བ་དང། དུས་ལ་བབ་པར་ཤིན་ཏུ་གོ་བའི་གཏན་ཚིགས་དང་བཅས་པར་སྨྲ་
[043-99b6] བས། དེ་ཆུང་ངུ་ན་བཞད་གད་དུ་བྱ་བ་ཙམ་གྱི་ཚིག་ལའང་ཡོངས་སུ་སྤང་པར་བྱ་བ་ཡོངས་སུ་སྤོང་ན་དགོས་པ་དོན་དུ་གཉེར་ཅིང་ཚིག་གིས་རྣམ་པར་འཁྲུག་པ་ལྟ་ཅི་སྨོས་
[043-99b7] ཆགས་སེམས་མེད་པ་ཡིན་ཏེ། དེ་གཞན་གྱི་ནོར་དང། གཞན་གྱི་འདོད་པ་དང། གཞན་དབང་བའི་ཡོ་བྱད་གཞན་གྱིས་ཡོངས་སུ་བཟུང་བ་ལ་ཇི་ལྟར་ན་གང་གཞན་


[043-100a0] [100A] 
[043-100a1] ༄༅། །གྱི་ཡིན་པ་དེ་དག་བདག་གིར་འགྱུར་ཞེས་ཏེ། ཆགས་སེམས་མི་སྐྱེད་མི་རེ་མི་སྨོན་ཅིང་འདོད་པའི་སེམས་མི་སྐྱེད་དོ། །གནོད་སེམས་དང་བྲལ་
[043-100a2] བ་ཡིན་ཏེ། སེམས་ཅན་ཐམས་ཅད་ལ་བྱམས་པའི་སེམས་དང། ཕན་པའི་སེམས་དང། སྙིང་བརྩེ་བའི་སེམས་དང། བདེ་བའི་སེམས་དང། འཇམ་པའི་སེམས་
[043-100a3] དང། འགྲོ་བ་ཐམས་ཅད་ལ་ཕན་གདགས་པའི་སེམས་དང། འབྱུང་པོ་ཐམས་ཅད་ལ་ཕན་ཞིང་སྙིང་བརྩེ་བའི་སེམས་དང་ལྡན་པས་གང་འདི་ཁྲོ་བ་དང། མདུད་པར་འཛིན་པ་
[043-100a4] དང། ཐ་བ་དང། དྲི་མ་དང། གནོད་སེམས་དང། ཁྲོང་ཁྲོ་བ་ལ་སོགས་པ་དེ་དག་སྤངས་ཏེ། གང་འདི་ཕན་པ་དང་ལྡན་པ། བྱམས་པ་དང་ལྡན་པ། སེམས་ཅན་ཐམས་
[043-100a5] ཅད་ལ་ཕན་པ་དང་བདེ་བར་བྱ་བའི་ཕྱིར་རྣམ་པར་རྟོག་ཅིང་རྣམ་པར་དཔྱོད་པ་དེ་དག་ལ་རྣམ་པར་རྟོག་པ་ཡིན། ཡང་དག་པར་ལྟ་བ་དང་ལྡན་ཞིང་ངོ་མཚར་དང། བཀྲ་ཤིས་
[043-100a6] དང། ངང་ཚུལ་ངན་པའི་ལྟ་བ་སྣ་ཚོགས་དང་བྲལ་བ་ཡིན་ཏེ་ལྟ་བ་དྲང་ཞིང་གཡོ་མེད་ལ་སྒྱུ་མེད་པས། སངས་རྒྱས་དང་ཆོས་དང་དགེ་འདུན་ལ་བསམ་པ་ངེས་པ་ཡིན་
[043-100a7] དེ་དགེ་བ་བཅུའི་ལས་ཀྱི་ལམ་འདི་དག་རྟག་ཏུ་རྒྱུན་མི་ཆད་པར་སྲུང་ཞིང་འདི་ལྟར་སེམས་ཀྱི་བསམ་པ་མངོན་པར་སྒྲུབ་སྟེ། སེམས་ཅན་རྣམས་ཀྱི་ངན་སོང་དང། ངན་


[043-100b0] [100B] 
[043-100b1] ལོག་པར་ལྟུང་བ་ཡོད་པ་གང་ཡང་རུང་སྟེ། དེ་དག་ཐམས་ཅད་མི་དགེ་བ་བཅུའི་ལམ་ཡོངས་སུ་བླངས་པའི་རྒྱུ་ལས་བྱུང་གི་བདག་གིས་ནི་འདི་ལྟར་བདག་ཉིད་ཡང་
[043-100b2] དག་པའི་ནན་ཏན་ལ་གནས་ཏེ། གཞན་ཡང་ཡང་དག་པའི་ནན་ཏན་ལ་དགོད་པར་བྱའོ། །ཡང་དག་པའི་ནན་ཏན་ལ་གནས་པར་བསྟན་ཏོ། །དེ་ཅིའི་ཕྱིར་ཞི་ན། བདག་ལོག་པའི་
[043-100b3] ནན་ཏན་ལ་གནས་ཤིང། གཞན་ཡང་དག་པའི་ནན་ཏན་ལ་དགོད་པར་བྱ་བ་འདི་ནི་གནས་མེད་སྐབས་མེད་པ་སྟེ། འདི་ནི་མི་སྲིད་དོ་ཞེས་ནས་ཡང་དེ་འདི་ལྟར་རྣམ་པར་
[043-100b4] དཔྱོད་དེ། མི་དགེ་བ་བཅུའི་ལས་ཀྱི་ལམ་འདི་དག་ཡོངས་སུ་བཟུང་བའི་རྒྱུས་སེམས་ཅན་དམྱལ་བ་དང། བྱོལ་སོང་གི་སྐྱེ་གནས་དང། གཤིན་རྗེའི་འཇིག་རྟེན་གྱི་ལམ་གྱི་
[043-100b5] རྒྱུད་དུ་སྐྱེ་བ་རྣམས་ཡོད་པར་གྱུར་ཏོ། །དགེ་བ་བཅུའི་ལས་ཀྱི་ལམ་ཡོངས་སུ་བཟུང་བས་ནི་མིར་སྐྱེ་བ་ལ་སོགས་པ་སྲིད་པའི་རྩེ་མོའི་བར་དུ་སྐྱེ་བ་ཡོད་པར་གྱུར་ཏོ། །དེའི་
[043-100b6] གོང་དུ་དགེ་བ་བཅུའི་ལས་ཀྱི་ལམ་འདི་དག་ཉི་ཚེ་བའི་སེམས་དང་ཁམས་གསུམ་པས་སྐྲག་པའི་ཡིད་དང། སྙིང་རྗེ་ཆེན་པོ་མེད་པ་དང། གཞན་ལས་ཐོས་པའི་སྒྲའི་
[043-100b7] རྗེས་སུ་འབྲང་བས་ཤེས་རབ་ཀྱི་རྣམ་པར་ཡོངས་སུ་བསྒོམས་ན། ཉན་ཐོས་ཀྱི་ཐེག་པ་ཡོངས་སུ་སྒྲུབ་བོ། །དེའི་གོང་དུ་གཞན་གྱི་དྲིང་མི་འཇོག་པ་དང། རང་མངོན་པར་


[043-101a0] [101A] 
[043-101a1] ༄༅། །འཚང་རྒྱ་བ་དང། སྙིང་རྗེ་ཆེན་པོ་དང། ཐབས་མཁས་པ་མེད་པ་དང། རྟེན་ཅིང་འབྲེལ་བར་འབྱུང་བ་ཟབ་པར་ཁོང་དུ་ཆུད་པས་ཡོངས་སུ་སྦྱངས་ན་
[043-101a2] རང་སངས་རྒྱས་ཀྱི་ཐེག་པ་ཡོངས་སུ་སྒྲུབ་བོ། །དེའི་གོང་དུ་ཡངས་ཤིང་ཚད་མེད་པའི་སེམས་དང། སྙིང་བརྩེ་ཞེང་སྙིང་རྗེ་ལྡན་པ་དང། ཐབས་མཁས་པས་ཡང་དག་
[043-101a3] པར་བཟུང་བ་དང། སྨོན་ལམ་ཆེན་པོ་ཤིན་ཏུ་བཏབ་པ་དང། སེམས་ཅན་ཐམས་ཅད་ཡོངས་སུ་མི་གཏོང་བ་དང། སངས་རྒྱས་ཀྱི་ཡེ་ཤེས་རྒྱ་ཆེན་པོ་ལ་དམིགས་
[043-101a4] པས་ཡོངས་སུ་སྦྱངས་ན། བྱང་ཆུབ་སེམས་དཔའི་ས་ཡོངས་སུ་དག་པ་དང། ཕ་རོལ་ཏུ་ཕྱིན་པ་རྣམ་པར་དག་པའི་སྤྱོད་པ་རྒྱ་ཆེན་པོ་ཡོངས་སུ་སྒྲུབ་པར་འགྱུར་རོ། །
[043-101a5] དེའི་གོང་དུ་དགེ་བ་བཅུའི་ལས་ཀྱི་ལམ་འདི་དག་ཉིད་རྣམ་པའི་མཆོག་ཐམས་ཅད་དང་ལྡན་པར་ཡོངས་སུ་སྦྱངས་པས་སྟོབས་བཅུའི་སྟོབས་ཐོབ་པར་འགྱུར་བ་དང། མི་
[043-101a6] འཇིགས་པ་བཞི་ཐོབ་པ་ནས་རྣམ་པའི་མཆོག་ཐམས་ཅད་དང་ལྡན་པའི་སངས་རྒྱས་ཀྱི་ཆོས་ཐམས་ཅད་ཡོངས་སུ་འགྲུབ་པ་ཡང་དག་པར་སྒྲུབ་བོ། །དེ་ལྟ་བས་ན་
[043-101a7] བདག་གིས་དགེ་བ་བཅུའི་ལས་མངོན་པར་བསྒྲུབ་ཏུ་འདྲ་བ་ལ་རྣམ་པ་ཐམས་ཅད་དུ་ཡོངས་སུ་སྦྱང་ཞིང་མངོན་པར་བསྒྲུབ་པ་ལ་བརྩོན་པར་བྱའོ་ཞེས་ནས་དེ་འདི་


[043-101b0] [101B] 
[043-101b1] མི་དགེ་བ་བཅུའི་ལས་ཀྱི་ལམ་འདི་དག་བསྟེན་པ་དང། བསྒོམས་པ་དང། མང་དུ་བྱས་པའི་ཤས་ཆེ་བས་ནི་སེམས་ཅན་དམྱལ་བའི་རྒྱུར་འགྱུར་རོ། །
[043-101b2] འབྲིང་གིས་བྱོལ་སོང་གི་སྐྱེ་གནས་ཀྱི་རྒྱུར་འགྱུར་རོ། །ཐ་མས་ནི་གཤིན་རྗེའི་འཇིག་རྟེན་གྱི་རྒྱུར་འགྱུར་ཏེ། དེ་ལ་སྲོག་གཅོད་པས་ནི་སེམས་ཅན་དམྱལ་བར་ཁྲིད་དོ། །བྱོལ་སོང་གི་
[043-101b3] སྐྱེ་གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། ཚེ་ཐུང་བ་དང། ནད་མང་
[043-101b4] བའོ། །མ་བྱིན་པར་ལེན་པས་ནི་སེམས་ཅན་དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་
[043-101b5] པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། ལོངས་སྤྱོད་ཆུང་བ་དང། ཐུན་མོང་གི་ལོངས་སྤྱོད་དུ་འགྱུར་བའོ། །འདོད་པས་ལོག་པར་གཡེམ་པས་ནི་སེམས་ཅན་
[043-101b6] དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་
[043-101b7] འདི་ལྟ་སྟེ། ལྟོད་པ་དང་བཅས་པའི་ཆུང་མ་དང། གཡོག་འཁོར་མི་སྲུན་པའོ། །བརྫུན་དུ་སྨྲ་བས་ནི་སེམས་ཅན་དམྱལ་བར་ཁྲིད་དོ་།བྱོལ་སོང་གི་སྐྱེ་གནས་སུ་ཁྲིད་དོ། །


[043-102a0] [102A] 
[043-102a1] ༄༅། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། སྐུར་པ་མང་བ་
[043-102a2] དང། གཞན་གྱིས་བསླུ་བའོ། །ཕྲ་མས་ནི་སེམས་ཅན་དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་
[043-102a3] སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། གཡོག་མི་འདུམས་པ་དང། གཡོག་ངན་པར་འགྱུར་བའོ། །ཞེ་གཅོད་པའི་ཚིག་གིས་ནི་
[043-102a4] སེམས་ཅན་དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ་།གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་
[043-102a5] མངོན་པར་བསྒྲུབ་པ་འདི་ལྟ་སྟེ། ཡིད་དུ་མི་འོང་བ་ཐོས་པ་དང་འཐབ་མོའི་ཚིག་གོ་ཚིག་ཀྱལ་པས་ནི་སེམས་ཅན་དམྱལ་བར་ཁྲིད་དོ་།བྱོལ་སོང་གི་སྐྱེ་
[043-102a6] གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། ཚིག་མི་བཙུན་པ་
[043-102a7] དང། སྤོངས་པ་མ་བརྟགས་པའོ། །ཆགས་སེམས་ཀྱིས་ནི་སེམས་ཅན་དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་


[043-102b0] [102B] 
[043-102b1] །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། ཆོག་མི་ཤེས་པ་དང། འདོད་པ་ཆེ་བའི། །གནོད་སེམས་ཀྱིས་ནི་སེམས་
[043-102b2] ཅན་དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ་།གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་
[043-102b3] འདི་ལྟ་སྟེ། གནོད་པར་གླགས་ལྟ་བ་དང། ཕ་རོལ་གྱིས་མནར་བའོ་།ལོག་པར་ལྟ་བས་ནི་སེམས་ཅན་དམྱལ་བར་ཁྲིད་དོ། །བྱོལ་སོང་གི་སྐྱེ་གནས་སུ་ཁྲིད་དོ། །གཤིན་
[043-102b4] རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་བསྒྲུབ་པ་འདི་ལྟ་སྟེ། ལྟ་བ་ངན་པར་ལྟུང་བ་དང། གཡོ་སྒྱུ་ཅན་ནོ། །དེ་
[043-102b5] ལྟར་ན་མི་དགེ་བ་བཅུའི་ལས་ཀྱི་ལམ་འདི་དག་ནི་སྡུག་བསྔལ་གྱི་ཕུང་པོ་ཆེ་ཞིང་ཚད་མེད་པ་སྡུད་པར་འགྱུར་གྱི། མི་དགེ་བ་བཅུའི་ལས་ཀྱི་ལམ་འདི་དག་བདག་
[043-102b6] གིས་སྤངས་ཏེ། ཆོས་ལ་དགའ་ཞིང་མོས་པས་དགའ་བར་གནས་པར་བྱའོ་ཞེས་ཏེ། དེ་མི་དགེ་བ་བཅུའི་ལས་ཀྱི་ལམ་འདི་དག་སྤངས་ནས་དགེ་བ་བཅུའི་ལས་ཀྱི་ལམ་
[043-102b7] ལ་གནས་ཤིང་གཞན་ཡང་དེ་ཉིད་ལ་རབ་ཏུ་གཞོག་གོ་དེ་སེམས་ཅན་རྣམས་ལ་སྔོན་པས་ཀྱང་ཕན་པའི་སེམས་དང། བདེ་བའི་སེམས་དང་བྱམས་པའི་སེམས་དང་


[043-103a0] [103A] 
[043-103a1] ༄༅། །སྙིང་རྗེའི་སེམས་དང། སྙིང་བརྩེ་བའི་སེམས་དང་ཕན་གདགས་པའི་སེམས་དང། ཡོངས་སུ་བསྲུང་བའི་སེམས་དང། སློབ་དཔོན་གྱི་
[043-103a2] སེམས་དང། སྟོན་པའི་སེམས་དང། མཉམ་པའི་སེམས་བསྐྱེད་ཅིང། དེ་འདི་སྙམ་དུ་སེམས་ཏེ། ཀྱེ་མ། སེམས་ཅན་འདི་དག་ནི་ལྟ་བ་ངན་པར་ལྷུང་བ་
[043-103a3] དག་སྟེ། བློ་གྲོས་མི་མཉམ་ཞིང་བསམ་པ་མི་མཉམ་པ་ལོག་པའི་ལམ་ཐིབས་པོར་རྒྱུ་བ་ཡིན་གྱི། དེ་དག་བདག་གིས་བདེན་པའི་ལམ་ཡང་དག་པར་ལྟ་བའི་
[043-103a4] ལམ། དེ་བཞིན་ཉིད་ཇི་ལྟ་བ་བཞིན་ལ་རབ་ཏུ་དགོད་པར་བྱའོ། །ཨེ་མའོ། །སེམས་ཅན་འདི་དག་ནི་མི་མཐུན་ཞིང་རྩོད་པ་དང། འཐབ་པ་ལ་ཞུགས་པ། རྟག་
[043-103a5] ཏུ་རྒྱུན་མི་འཆད་པར་ཁྲོ་བ་དང། ཁོན་དུ་འཛིན་པས་ཤིན་ཏུ་འབར་བར་གྱུར་པ་ཡིན་གྱི། དེ་དག་བདག་གིས་བླ་ན་མེད་པའི་བྱམས་པ་ཆེན་པོ་རབ་ཏུ་ཉེ་བར་བསྒྲུབ་
[043-103a6] པ་ལ་རབ་ཏུ་དགོད་པར་བྱའོ། །ཀྱེ་མ། སེམས་ཅན་འདི་དག་ནི་ཆོག་མི་ཤེས་ཤིང་གཞན་གྱིས་ནོར་ལ་མངོན་པར་ཞེན་ཏེ། ཤིན་ཏུ་མི་བཟད་པར་འཚོ་བས་རྗེས་སུ་
[043-103a7] སྤྱོད་པ་ཡིན་གྱི། དེ་དག་བདག་གིས་ལུས་དང། ངག་དང། ཡིད་ཀྱི་ལས་ཡོངས་སུ་དག་པས་འཚོ་བ་ལ་རབ་ཏུ་དགོད་པར་བྱའོ། །ཀྱེ་མ་སེམས་ཅན་འདི་དག་ནི་


[043-103b0] [103B] 
[043-103b1] ཞེ་སྡང་དང། གཏི་མུག་དང། སྲེད་པའི་གཞི་དང་ལྡན་ཞིང། ཉོན་མོངས་པ་སྣ་ཚོགས་ཀྱི་མེ་ལྕེ་རྟག་ཏུ་རྒྱུད་མི་འཆད་པར་ཀུན་ཏུ་འབར་བར་གྱུར་ཀྱང་འདི་ལས་
[043-103b2] འབྱུང་བའི་ཐབས་ཡོངས་སུ་མི་ཚོལ་བ་ཡིན་གྱི། དེ་དག་བདག་གིས་ཉོན་མོངས་པ་ཐམས་ཅད་ཤིན་ཏུ་ཞི་ཞིང་གཙེ་བ་མེད་པའི་མྱ་ངན་ལས་འདས་པ་ལ་རབ་ཏུ་དགོད་པར་
[043-103b3] བྱའོ། །ཀྱེ་མ། སེམས་ཅན་འདི་དག་ནི་གཏི་མུག་གི་མུན་པ་དང། རབ་རིབ་ཀྱི་ལིང་ཐོག་གིས་བསྒྲིབས་ཤིང་མུན་པ་ཆེན་པོ་ཐིབས་པའི་ནང་དུ་སོང་བས་ཤེས་རབ་ཀྱི་སྣང་བ་དང་
[043-103b4] རིང་དུ་གྱུར་ཏེ། འཁོར་བའི་མྱ་ངམ་ཆེན་པོར་ལས་ཤིང་ལྟ་བ་ངན་པའི་མྱ་ངམ་ལ་གཞོལ་བར་གྱུར་པ་ཡིན་གྱི། དེ་དག་བདག་གིས་ཅི་ནས་ཀྱང་ཆོས་ཐམས་ཅད་ཀྱི་ཡིད་ཡང་དག་པ་ཇི་
[043-103b5] ལྟ་བ་ཉིད་བསྒྲིབས་པ་མེད་པ་ཁོང་དུ་ཆུད་པར་འགྱུར་བ་དང་གཞན་གྱི་དྲིང་མི་འཇོག་པ་ཐོབ་པར་འགྱུར་བར་ཤེས་རབ་ཀྱི་མིག་བསྒྲིབས་པ་མེད་པ་ཡོངས་སུ་སྦྱང་བར་བྱའོ།།
[043-103b6] ཀྱེ་མ། སེམས་ཅན་འདི་དག་ནི་འཁོར་བའི་མྱ་ངམ་དང་དགོན་པ་ཆེན་པོར་ལས་ཤིང། སེམས་ཅན་དམྱལ་བ་དང། བྱོལ་སོང་གི་སྐྱེ་གནས་དང། གཤིན་རྗེའི་འཇིག་རྟེན་གྱི་
[043-103b7] གཡང་ས་ལ་མངོན་དུ་བལྟས་པ། ལྟ་བ་ངན་པ་མི་བཟད་པའི་དྲ་བས་ཀུན་ནས་འཁོར་བ། གཏི་མུག་ཐིབས་པོས་ཀུན་ནས་ཡོག་པ། ལོག་པའི་ལམ་གོལ་བར་ཞུགས་པ། ལོང་བར་


[043-104a0] [104A] 
[043-104a1] ༄༅། །གྱུར་པ། དགེ་བའི་མགོན་མེད་པ། འབྱུང་བ་མ་ཡིན་པ་ལ་འབྱུང་བར་ལྟ་བ། བདུད་ཀྱི་ཞགས་པས་བཅིངས་པ། ཡུལ་གྱི་རྐུན་པོས་ཟིན་པ། བདུད་ཀྱི་
[043-104a2] བསམ་པ་ཐིབས་པོར་ནུབ་པ། སངས་རྒྱས་ཀྱི་བསམ་པ་དང་རིང་དུ་གྱུར་པ་ཡིན་གྱི། དེ་དག་བདག་གིས་རྣམ་པ་དེ་ལྟ་བུའི་འཁོར་བའི་དགོན་པ་དང། མྱ་ངམ་བརྒལ་
[043-104a3] དཀའ་བ་ལས་བསྒྲལ་ཏེ། འཇིགས་པ་མེད་པའི་གནས་ཐམས་ཅད་མཁྱེན་པའི་གྲོང་རྡལ་ཆེན་པོ་གཙེ་བ་མེད་པར་རབ་ཏུ་དགོད་པར་བྱའོ་།ཀྱེ་མ། སེམས་ཅན་འདི་དག་ནི་
[043-104a4] ཆུ་བོ་ཆེན་པོའི་ཀློང་དུ་བྱིང་ཞིང་འདོད་པ་དང། སྲིད་པའི་མ་རིག་པ་དང། ལྟ་བའི་ཆུ་བོ་ལ་རབ་ཏུ་གཞོལ་བ། འཁོར་བའི་རྒྱུད་དུ་འབྲང་བ། སྲེད་པའི་ཆུ་ཀླུང་གིས་ཁྱེར་ཞིང་དབའ་
[043-104a5] རླབས་ཆེན་པོས་གཡེངས་པ། སྲེད་པའི་འདོད་ཆགས་ཀྱི་མཐུས་ཤིན་ཏུ་བཅོམ་པ། བརྟག་པའི་མཐུ་མེད་པ། འདོད་པ་དང། གནོད་སེམས་དང་འཚེ་བ་དང་
[043-104a6] རྣམ་པར་རྟོག་པ་མང་པོའི་རྗེས་སུ་སྤྱོད་པ། འཇིག་ཚོགས་ལ་ལྟ་བའི་ཆུའི་སྲིན་པོས་ཁྲིད་པ། འདོད་པའི་ཡོན་ཏན་ཐིབས་པོའི་གླིང་དུ་ཞུགས་པ། སྨོན་པའི་འདོད་
[043-104a7] ཆགས་ཀྱི་འདམ་དུ་ཐོགས་པ། ངའི་ང་རྒྱལ་གྱི་གཡེ་བ་ཆེན་པོར་འཁྱམས་པ། རྟེན་མེད་པ། སྐྱེ་མཆེད་ཀྱི་གྲོང་རྡལ་ནས་མ་འཕགས་པ། དགེ་བའི་སྒྲོལ་བ་མེད་པ་


[043-104b0] [104B] 
[043-104b1] དེ་དག་བདག་གིས་སྙིང་རྗེ་ཆེན་པོ་དང། དགེ་བའི་རྩ་བའི་སྟོབས་ཀྱིས་ཤུགས་ཀྱིས་བཏོན་ཏེ། ཐམས་ཅད་མཁྱེན་པའི་རིན་པོ་ཆེའི་གླིང་གཙེ་བ་མེད་པ། རྡུལ་མེད་
[043-104b2] པ༑ ཞི་བ། བདེ་བ། འཇིགས་པ་མེད་པ་ལ་རབ་ཏུ་དགོད་པར་བྱའོ་།ཀྱེ་མ། སེམས་ཅན་འདི་དག་ནི་ཁམས་གསུམ་གྱི་སྡུག་བསྔལ་དང། ཡིད་མི་བདེ་བ་དང། འཁྲུག་པ་མང་པོ་
[043-104b3] ཅན་ཆགས་པ་དང། ཁོང་ཁྲོ་བ་དང། སྡུག་པ་དང། མི་སྡུག་པས་རྣམ་པར་བཅིངས་པ་དང། མྱ་ངན་དང་སྨྲེ་སྔགས་འདོན་པའི་རྗེས་སུ་སྤྱོད་པ། སྲེད་པའི་སྒྲོག་གིས་བཅིངས་
[043-104b4] པ༑ མ་རིག་པའི་ཐིབས་པོས་ཀུན་ནས་ཡོག་པའི་ནང་ན་མི་མཐུན་པར་གྱུར་པ་ཡིན་གྱི། དེ་དག་བདག་གིས་ཁམས་གསུམ་པའི་གནས་ཐམས་ཅད་ལས་དབེན་པའི་མྱ་
[043-104b5] ངན་ལས་འདས་པ་བསྒྲིབས་པ་མེད་པ་ལ་རབ་ཏུ་དགོད་པར་བྱའོ། །ཀྱེ་མ། སེམས་ཅན་འདི་དག་ནི་བདག་དང་བདག་གི་ལ་མངོན་པར་ཞེན་ཅིང་ཕུང་པོའི་གནས་
[043-104b6] ལས་མ་འཕགས་པ། ཕྱིན་ཅི་ལོག་བཞི་ལ་རབ་ཏུ་ཞུགས་པ། སྐྱེ་མཆེད་དྲུག་གི་གྲོང་སྟོང་པ་ལ་ཤིན་ཏུ་གནས་པ། འབྱུང་བ་ཆེན་པོ་བཞིའི་སྦྲུལ་གྱིས་གཙེ་བ། ཕུང་
[043-104b7] པོའི་གཤེད་མ་དང་ཆོམ་པོས་ཤིན་ཏུ་བཅོམ་པ། གཞལ་དུ་མེད་པའི་སྡུག་བསྔལ་མྱོང་བར་གྱུར་པ་ཡིན་གྱི། དེ་དག་བདག་གིས་བདེ་བའི་དམ་པ་གནས་ཐམས་ཅད་


[043-105a0] [105A] 
[043-105a1] ༄༅། །དང་བྲལ་བ་འདི་ལྟ་སྟེ། བསྒྲིབས་པ་མེད་པ་ཐམས་ཅད་མཁྱེན་པའི་མྱ་ངན་ལས་འདས་པ་ལ་རབ་ཏུ་དགོད་པར་བྱའོ། །ཀྱེ་མ། སེམས་ཅན་འདི་དག་ནི་
[043-105a2] དམའ་བ་དང། ཞན་པ་དང། ཞུམ་པ་ལ་མོས་ཤིང་ཐམས་ཅད་མཁྱེན་པའི་ཡེ་ཤེས་དམ་པའི་སེམས་མི་བདོག་པས། ཐེག་པ་ཆེན་པོའི་འབྱུང་བ་ཡོད་ཀྱང་ཉན་ཐོས་དང་རང་
[043-105a3] སངས་རྒྱས་ཀྱི་བློ་ཅན་ཡིན་གྱི། དེ་དག་བདག་གིས་སངས་རྒྱས་ཀྱི་ཆོས་རྒྱ་ཆེན་པོའི་བློ་གྲོས་དང། བསམ་པ་ཡངས་པའི་ཐེག་པ་ཆེན་པོ་བླ་ན་མེད་པ་ལ་ཐམས་ཅད་མཁྱེན་
[043-105a4] པའི་ཡེ་ཤེས་ཡོངས་སུ་བསྟན་པས་རབ་ཏུ་དགོད་པར་བྱའོ་སྙམ་མོ་།ཀྱེ༑ རྒྱལ་བའི་སྲས་དག་དེ་ལྟར་ཚུལ་ཁྲིམས་ཀྱི་སྟོབས་དང་མཐུ་དེ་ལྟ་བུ་དང་ལྡན་པའི་བྱང་ཆུབ་
[043-105a5] སེམས་དཔའ་སྙིང་རྗེ་དང། བྱམས་པ་མངོན་པར་བསྒྲུབ་པ་ལ་མཁས་པ། སེམས་ཅན་ཐམས་ཅད་ཀྱིས་མ་བཅོལ་བའི་བཤེས་གཉེན་དུ་གྱུར་པ་སེམས་ཅན་ཐམས་
[043-105a6] ཅད་ཡོངས་སུ་མ་བཏང་བ། བྱ་བ་དང་མི་བྱ་བ་མངོན་པར་བསྒྲུབ་པ་ལ་མཁས་པ། བྱང་ཆུབ་སེམས་དཔའི་ས་དྲི་མ་མེད་པ་ལ་གནས་པ་དེའི་ལྟ་བ་རྒྱ་ཆེན་པོ་དང། སྨོན་
[043-105a7] ལམ་གྱི་སྟོབས་ཀྱིས་སངས་རྒྱས་མང་པོ་རབ་ཏུ་སྣང་བར་གྱུར་ཏེ་ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་


[043-105b0] [105B] 
[043-105b1] སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་མང་པོ་དང། སངས་རྒྱས་ཁྲག་ཁྲིག་བརྒྱ་ཕྲག་
[043-105b2] མང་པོ་དང། སངས་རྒྱས་ཁྲག་ཁྲིག་སྟོང་ཕྲག་མང་པོ་དང་སངས་རྒྱས་ཁྲག་ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་རབ་ཏུ་སྣང་
[043-105b3] བར་འགྱུར་རོ། །དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ནས། བསམ་པ་རྒྱ་ཆེན་པོས་རིམ་གྲོ་བྱེད་དོ། །བཀུར་སྟི་བྱེད་དོ། །
[043-105b4] བསྟི་སྟང་བྱེད་དོ། །མཆོད་པར་བྱེད་དོ། །ན་བཟའ་དང། བསོད་སྙོམས་དང། གཟིམས་ཆ་དང། སྙུན་གྱི་རྐྱེན་སྨན་དང། ཡོ་བྱད་དག་ཀྱང་འབུལ་ཞིང། བྱང་ཆུབ་སེམས་དཔའི་
[043-105b5] བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་ལོ། །དགེ་འདུན་གྱི་ཚོགས་རྣམས་ལ་ཡང་དག་པར་མཆོད་པ་བྱེད་དོ། །དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་
[043-105b6] པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལས་དགེ་བ་བཅུའི་ལས་ཀྱི་ལམ་འདི་
[043-105b7] དག་ཀྱང་རིམ་གྲོ་ཆེན་པོས་རབ་ཏུ་འཛིན་ཏེ། ཇི་ལྟར་བཟུང་བ་དེའང་བར་མ་དོར་ཆུད་ཟོས་པར་མི་བྱེད་དོ། །དེ་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་


[043-106a0] [106A] 
[043-106a1] ༄༅། །པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་ཕྲག་དུ་མ་དང། བསྐལ་
[043-106a2] པ་ཁྲག་ཁྲིག་བརྒྱ་ཕྲག་དུ་མ་དང། བསྐལ་པ་ཁྲག་ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་
[043-106a3] སྟོང་ཕྲག་དུ་མར་སེར་སྣའི་སྐྱོན་དང། ཚུལ་ཁྲིམས་ངན་པའི་དྲི་མ་མེད་པས་གཏོང་བ་དང། ཚུལ་ཁྲིམས་རྣམ་པར་དག་པ་ལ་ཡང་དག་པར་འབྱུང་ཞིང་གནས་
[043-106a4] སོ༑ ༑ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། གསེར་གྱི་ས་ལེ་སྦྲམ་དེ་ཉིད་ནག་མཚུར་དུ་བཅུག་ན། དེ་བས་ཀྱང་དྲི་མ་ཐམས་ཅད་དང་བྲལ་བར་འགྱུར་
[043-106a5] རོ༑ ༑ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་དྲི་མ་དང་བྲལ་བ་འདི་ལ་གནས་པའི་བྱང་ཆུབ་སེམས་དཔའ་ཡང་བསྐལ་པ་དུ་མ་ནས་བསྐལ་
[043-106a6] པ་བྱེ་བ་ཁྲག་ཁྲིག་བརྒྱ་སྟོང་དུ་མའི་བར་དུ་སེར་སྣའི་ཉེས་པ་དང། ཚུལ་ཁྲིམས་ངན་པའི་དྲི་མ་མེད་པས་གཏོང་བ་དང། ཚུལ་ཁྲིམས་རྣམ་པར་དག་པ་ལ་ཡང་དག་
[043-106a7] འབྱུང་ཞིང་གནས་སོ། །དེའི་བསྡུ་བའི་དངོས་པོ་བཞི་ལས་ངག་སྙན་པ་ཤས་ཆེ་བ་ཡིན། ཕ་རོལ་ཏུ་ཕྱིན་པ་བཅུ་ལས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ཤས་ཆེ་


[043-106b0] [106B] 
[043-106b1] ལྷག་མ་རྣམས་ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པ་མ་ཡིན་ནོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའི་ས་དྲི་མ་མེད་པ་ཞེས་བྱ་
[043-106b2] བ་སྟེ། བྱང་ཆུབ་སེམས་དཔའི་ས་གཉིས་པ་མདོར་བསྟན་པའོ། །དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་
[043-106b3] བར་འགྱུར་ཏེ། ཆོས་ཀྱིས་དབང་བསྒྱུར་བ་རབ་ཏུ་ཐོབ་ཅིང་རིན་པོ་ཆེ་སྣ་བདུན་དང་ལྡན་པ། སེམས་ཅན་ཐམས་ཅད་ཀྱི་སེར་སྣའི་སྐྱོན་དང། ཚུལ་ཁྲིམས་ངན་པའི་དྲི་མ་བཟློག་
[043-106b4] པར་བྱ་བ་ལ་མཁས་ཤིང་མཐུ་ཡོད་པ་དང། སེམས་ཅན་རྣམས་དགེ་བ་བཅུའི་ལས་ཀྱི་ལམ་ལ་རབ་ཏུ་དགོད་པར་བྱ་བར་ཤིན་ཏུ་མཁས་པ་དང། སྦྱིན་པ་ཆེན་པོ་རྩོམ་པས་ཐུབ་པ་
[043-106b5] མེད་པ་ཡིན་ཏེ། སྦྱིན་པའམ། ངག་སྙན་པའམ། དོན་བསྒྲུབ་པའམ་དོན་མཐུན་པས་དགེ་བའི་རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་
[043-106b6] ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་འགྱུར། དམ་པར་འགྱུར། བླ་ན་མེད་པར་འགྱུར། འདྲེན་པར་འགྱུར་རྣམ་པར་འདྲེན་
[043-106b7] པར་འགྱུར། ཡོངས་སུ་འདྲེན་པར་འགྱུར་བ་ནས་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་སྙམ་སྟེ། སངས་རྒྱས་ཡིད་ལ་བྱ་བ་དང། ཆོས་ཡིད་


[043-107a0] [107A] 
[043-107a1] ༄༅། །ལ་བྱ་བ་དང། དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་
[043-107a2] སེམས་དཔའི་ས་ཡིད་ལ་བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་
[043-107a3] བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ནོ་།དེ་འདོད་ན་སྐད་ཅིག་ཡུད་ཙམ་ཐང་ཅིག་
[043-107a4] ཏུ་ཁྱིམ་དང། ཆུང་མ་དང། སྲིད་ཐམས་ཅད་ཡོངས་སུ་སྤངས་ཏེ་དེ་བཞིན་གཤེགས་པའི་བསྟན་པ་ལ་རབ་ཏུ་འབྱུང་བ་དང། དེ་རབ་ཏུ་བྱུང་ནས་ཀྱང་སྐད་ཅིག་ཡུད་ཙམ་ཐང་ཅིག་
[043-107a5] ཏུ་ཏིང་ངེ་འཛིན་སྟོང་རབ་ཏུ་འཐོབ་ཅིང་དེ་དག་ལ་སྙོམས་པར་འཇུག་པ་དང། སངས་རྒྱས་སྟོང་མཐོང་བ་དང། དེ་དག་གི་བྱིན་གྱི་རླབས་ཀྱང་ཡང་དག་པར་ཤེས་པ་དང་
[043-107a6] འཇིག་རྟེན་གྱི་ཁམས་སྟོང་སྐྱོད་པ་དང། སངས་རྒྱས་ཀྱི་ཞིང་སྟོང་དུ་འགྲོ་བ་དང། འཇིག་རྟེན་གྱི་ཁམས་སྟོང་སྣང་བར་བྱེད་པ་དང། སེམས་ཅན་སྟོང་ཡོངས་སུ་སྨིན་པར་བྱེད་
[043-107a7] པ་དང། བསྐལ་པ་སྟོང་དུ་གནས་པ་དང། སྔོན་གྱི་མཐའ་དང་ཕྱི་མའི་མཐའི་བསྐལ་པ་སྟོང་ལ་རབ་ཏུ་འཇུག་པ་དང། ཆོས་ཀྱི་སྒོ་སྟོང་རྣམ་པར་འབྱེད་པ་དང། ལུས་སྟོང་


[043-107b0] [107B] 
[043-107b1] ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་སྟོང་ཡང་དག་པར་བསྟན་པར་བྱ་བའི་བརྩོན་འགྲུས་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའ་
[043-107b2] སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་འཕྲུལ་ལམ། མིག་གམ་སྤྱོད་ཡུལ་ལམ། དབྱངས་སམ། སྤྱོད་
[043-107b3] པའམ། རྒྱན་ཏམ། བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་
[043-107b4] པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མའི་བར་གྱིས་ཀྱང་བགྲང་བར་དཀའོ། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་
[043-107b5] པར་བྱ་བ་དང། བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་གཉེན་དྲང་ལས་རུང་འཇམ་པའི་སེམས་ལྡན་ཞིང། བསམ་པ་དག་དང་བསམ་པ་ཞི་
[043-107b6] དང་ལྡན་པ་རྣམས། །འདུ་འཛིའི་དམིགས་བྲལ་རླབས་ཆེན་བློ་དང་ལྡན་པ་ཡིན། །ཆེ་ཉིད་སེམས་ལྡན་མཁས་པ་དེ་དག་གཉིས་ལ་འཕར་།དེ་གནས་ཡོན་ཏན་འཆང་ཞིང་དགེ་བ་ཕུན་
[043-107b7] ལྡན་པ། །གཙེ་མེད་སེམས་ལྡན་སྲོག་གཅོད་རྣམ་པར་ཀུན་སྤངས་ཤིང་།མ་བྱིན་ལེན་དང་གཞན་གྱི་ཆུང་མ་དེ་བཞིན་སྤངས། །བདེན་དང་ལྡན་ཞིང་ཕྲ་མ་མི་སྨྲ་ཞེ་གཅོད་མེད། །གཞན་


[043-108a0] [108A] 
[043-108a1] ༄༅། །གྱི་ལོངས་སྤྱོད་འདོད་སེམས་བྲལ་ཞིང་བྱམས་སེམས་ལྡན་།དྲང་ཞིང་གཡོ་མེད་ཡང་དག་ལམ་དུ་རབ་ཏུ་ཞུགས། །གཡོ་མེད་ཐིབས་པོ་མེད་
[043-108a2] ཅིང་ཤིན་ཏུ་ངེས་པ་སྟེ། །རྟག་ཏུ་བག་ཡོད་སྟོན་པའི་སྤྱོད་པ་ཡོངས་སུ་སྲུང། །སེམས་དམྱལ་བྱོལ་སོང་སྐྱེ་གནས་སྡུག་བསྔལ་ཇི་སྙེད་དང། །གཤིན་རྗེའི་རིས་ན་ཡི་དྭགས་རྟག་
[043-108a3] ཏུ་ལུས་འབར་བ། །དེ་དག་སྡིག་བློས་དགེ་བ་མིན་ལ་བརྩོན་པས་བྱུང་།དེ་བས་དེ་སྤངས་བདེན་པའི་ཆོས་དང་ལྡན་པར་བྱ། །མི་ཡི་ནང་དུ་སྐྱེ་བ་ཡིད་དུ་འོང་ལ་སོགས། །སྲིད་རྩེའི་
[043-108a4] བར་གྱི་ལྷ་ཡི་བསམ་གཏན་བདེ་བ་དང། །རང་རྒྱལ་ཐེག་པ་དེ་བཞིན་ཉན་ཐོས་ཐེག་པ་དག་ཀུན་ཀྱང་དཀར་ལམ་བཅུ་པོས་བྱུང་བ་ཡིན་ཞེས་ཏེ། །དེ་ལྟར་ཤེས་ཤིང་རྟག་པར་
[043-108a5] མཁས་པ་བག་ཡོད་པ། །ཤིན་ཏུ་བསྡམས་པའི་ཡིད་ཀྱིས་ཕ་རོལ་ཚུལ་ལ་འགོད། །སེམས་ཅན་སྡུག་བསྔལ་ཤེས་ཤིང་སྙིང་བརྩེ་བསྐྱེད་བྱས་ནས། །དེ་བས་གོང་དུ་སྙིང་རྗེའི་
[043-108a6] སེམས་དང་ལྡན་པར་བྱེད། །ཀྱེ་མ་བྱིས་པའི་བློ་ཅན་འདི་དག་ལྟ་ངན་ལྷུང། །ཁྲོ་ཞིང་ཤར་གཉེར་གནོད་པ་ཀུན་སེམས་རྩོད་པ་ཅན་།རྟག་ཏུ་མི་ངོམས་ཡུལ་ལ་ཡང་དང་ཡང་
[043-108a7] དུ་སྨོན། །གཞི་གསུམ་འབྲེལ་བ་དེ་དག་ཡོངས་སུ་དགྲོལ་བར་བྱ། །གཏི་མུག་མུན་པ་ཆེན་པོས་ཀུན་ནས་ཡོག་པ་རྣམས། །ལྟ་བའི་དྲ་མང་མྱ་ངམ་ལམ་དུ་ལྷུང་འགྱུར་བ། །


[043-108b0] [108B] 
[043-108b1] །བདུད་ཀྱི་ཆོམ་པོའི་ནང་གནས་དེ་དག་བདག་གིས་དགྲོལ། །ཉོན་མོངས་རླབས་ཀྱིས་གཡེངས་ཤིང་ཆུ་བོ་བཞིར་ནུབ་པ། །
[043-108b2] ཁམས་གསུམ་སྡུག་བསྔལ་བརྒྱ་ཡིས་ཡོངས་སུ་གདུངས་པ་རྣམས། །ཕུང་པོའི་གནས་ལ་རྟེན་ཅིང་བདག་ཏུ་འདུ་ཤེས་པ། །དེ་དག་སྡུག་བསྔལ་དགྲོལ་དོན་བདག་གིས་བརྩོན་པར་
[043-108b3] བྱ༑ ༑སངས་རྒྱས་ཡེ་ཤེས་དམ་པ་རྨད་བྱུང་ཕུལ་སྤངས་ཤིང་།འབྱུང་བ་ཡོད་བཞིན་དམའ་བའི་བློ་གྲོས་སྐྱེད་བྱེད་པ། །དེ་དག་དེ་བཞིན་གཤེགས་པའི་ཡེ་ཤེས་ཡང་དགོད་
[043-108b4] ཅེས༑ ༑རྒྱལ་བའི་ཡེ་ཤེས་དོན་དུ་བརྩོན་འགྲུས་ཡངས་པ་རྩོམ། །འདི་གནས་ཡོན་ཏན་བརྒྱ་བསགས་དྲང་སྲོང་ཆེན་པོ་རྣམས། །བདེ་གཤེགས་དུ་མ་མཐོང་ཞིང་མཆོད་པའང་རབ་
[043-108b5] ཏུ་བྱེད། །དགེ་བ་དེ་དག་བསྐལ་པ་བྱེ་བར་ཕྱིར་ཞིང་སྦྱོང་།གསེར་གྱི་དམ་པ་ནག་མཚུར་ནང་དུ་བཅུག་པ་བཞིན། །འདི་གནས་རྒྱལ་སྲས་འཁོར་ལོས་བསྒྱུར་བའི་རྒྱལ་པོར་འགྱུར།།
[043-108b6] དགེ་བ་བཅུ་ལ་སེམས་ཅན་རབ་ཏུ་དགོད་པ་བྱེད། །དགེ་ཚོགས་གང་ཡང་རུང་སྟེ་གསོག་པར་བྱེད་པ་རྣམས། །སྟོབས་བཅུ་ལྡན་ཞིང་འགྲོ་བའི་སྐྱབས་འགྱུར་དོན་དུ་གསོག་འདོད་ན་
[043-108b7] རྒྱལ་པོའི་སྲིད་ཀྱང་རྣམ་པར་སྤངས་བྱས་ཤིང། །བརྟན་པ་རྣམས་ནི་བསྟན་པའི་མཆོག་ལ་རབ་བྱུང་ནས། །བརྩོན་འགྲུས་ལྡན་ཞིང་ཏིང་འཛིན་དམ་པ་མཆོག་ཀྱང་འཐོབ། །སངས་


[043-109a0] [109A] 
[043-109a1] ༄༅། །རྒྱས་སྟོང་ཚང་སྐད་ཅིག་གཅིག་གིས་མཐོང་བར་བྱེད་།འདི་འདྲའི་ཚུལ་གྱིས་བགྲང་བས་གཞན་ཡང་གཅིག་མིན་པ། །ཁྱུ་མཆོག་ས་འདི་གནས་
[043-109a2] པ་རབ་ཏུ་སྟོན་པར་བྱེད། །དེ་ཡི་གོང་ནས་ཡེ་ཤེས་སྨོན་ལམ་མཆོག་ལྡན་པ། །རྣམ་པར་འཕྲུལ་པ་རྣམ་པ་དུ་མས་སེམས་ཅན་འདུལ། །དེ་ལྟར་ས་མཆོག་གཉིས་པ་འདི། །
[043-109a3] འཇིག་རྟེན་ཀུན་ལ་ཕན་འདོད་པའི། །བྱང་ཆུབ་སེམས་དཔའི་མཆོག་རྣམས་ལ། །བདེ་བར་གཤེགས་པའི་སྲས་ཀྱིས་བསྟན། །དྲི་མ་དང་བྲལ་བ་ཞེས་བྱ་བ་སྟེ། བྱང་ཆུབ་སེམས་
[043-109a4] དཔའི་ས་གཉིས་པའོ།། །།བམ་པོ་བཞི་བཅུ་བདུན་པ། བྱང་ཆུབ་སེམས་དཔའི་སྤྱོད་ཡུལ་བསམ་ཡས་པ། །ས་མཆོག་སྤྱོད་པ་དེ་སྐད་ཐོས་གྱུར་ནས། །
[043-109a5] རྒྱལ་བའི་སྲས་རྣམས་རབ་ཏུ་དགའ་ཞིང་བསྟི་སྟང་དུ། །མེ་ཏོག་སྤྲིན་ཆར་ཀུན་ནས་མངོན་པར་འབེབས། །རི་ཡི་རྒྱལ་པོར་བོད་པ་ལེགས་སོ་ལེགས། །སེམས་ཅན་ཀུན་ལ་
[043-109a6] སྙིང་བརྩེ་བསམ་པ་ཡིས། །ས་མཆོག་དམ་པའི་སྤྱོད་ཡུལ་དེ་འདྲ་དང། །མཁས་པའི་ཚུལ་ཁྲིམས་སྡོམ་པ་ཁྱོད་ཀྱིས་བཤད། །ཡང་དག་དེ་དངོས་མ་ནོར་གཞན་མིན་
[043-109a7] པའི༑ ༑བྱང་ཆུབ་སེམས་དཔའི་སྤྱོད་པ་ཡིད་འོང་ཞིང། །སེམས་ཅན་ཀུན་ལ་ཕན་དང་བདེ་བར་རབ་སེམས་པ། །ཕུལ་དུ་འོད་གསལ་ཁྱོད་ཀྱིས་བསྟན་པ་བྱས། །ད་དུང་


[043-109b0] [109B] 
[043-109b1] །ཆོས་ཀྱི་ཡེ་ཤེས་རིགས་པར་བརྗོད་མཁས་པ། །དེ་དག་སྤྱོད་ཡུལ་ཚུལ་ནི་ཇི་བཞིན་དུ། །ས་ཡི་དམ་པ་གསུམ་པ་བརྗོད་པར་མཛོད། །དྲང་སྲོང་
[043-109b2] ཆེན་པོའི་སྦྱིན་ཚུལ་སྤྱོད་པ་དང། །བཟོད་པ་བརྩོན་འགྲུས་ཞི་བ་ཤེས་རབ་ཐབས། །བྱམས་པའི་མཆོག་དང་སྙིང་རྗེ་ལམ་གྱི་རྣམས་།རྒྱལ་སྲས་སྤྱོད་པ་རྣམ་སྦྱང་བསྟན་མཛོད་
[043-109b3] ཅིག་རྡོ་རྗེའི་སྙིང་པོ་འཇིགས་མེད་ལ། །རྣམ་གྲོལ་ཟླ་བས་ཡང་སྨྲས་པ། །གསུམ་ལ་ཡང་དག་འཕར་འགྱུར་བའི། །བསམ་པ་མཁས་པས་བཤད་པ་མཛོད། །བྱང་ཆུབ་སེམས་
[043-109b4] དཔའ་སེམས་དཔའ་ཆེན་པོ་རྡོ་རྗེའི་སྙིང་པོས་སྨྲས་པ། ཀྱེ། རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་ས་གཉིས་པ་ལ་བསམ་པ་ཤིན་ཏུ་སྦྱངས་པ་ནི། ས་གསུམ་པ་ཡོངས་
[043-109b5] སུ་གནོན་ཏོ། །དེ་སེམས་ཀྱི་བསམ་པ་ཡིད་ལ་བྱ་བ་བཅུས་ཡོངས་སུ་གནོན་ཏོ། །བཅུ་གང་ཞེ་ན། འདི་ལྟ་སྟེ། དག་པའི་སེམས་ཀྱི་བསམ་པ་ཡིད་ལ་བྱ་བ་དང། མི་གཡོ་བའི་སེམས་ཀྱི་
[043-109b6] བསམ་པ་ཡིད་ལ་བྱ་བ་དང། སྐྱོ་བའི་སེམས་ཀྱི་བསམ་པ་ཡིད་ལ་བྱ་བ་དང། འདོད་ཆགས་དང་བྲལ་བའི་སེམས་ཀྱི་བསམ་པ་ཡིད་ལ་བྱ་བ་དང། ཕྱིར་མི་ལྡོག་པའི་སེམས་ཀྱི་བསམ་
[043-109b7] པ་ཡིད་ལ་བྱ་བ་དང། བརྟན་པའི་སེམས་ཀྱི་བསམ་པ་ཡིད་ལ་བྱ་བ་དང། སྦྱངས་པའི་སེམས་ཀྱི་བསམ་པ་ཡིད་ལ་བྱ་བ་དང། རློམ་སེམས་ཀྱི་བསམ་པ་ཡིད་ལ་བྱ་བ་དང། རླབས་པོ་


[043-110a0] [110A] 
[043-110a1] ༄༅། །ཆེའི་སེམས་ཀྱི་བསམ་པ་ཡིད་ལ་བྱ་བ་དང། བདག་ཉིད་ཆེ་བའི་སེམས་ཀྱི་བསམ་པ་ཡིད་ལ་བྱ་བའོ། །ཀྱེ། རྒྱལ་བའི་སྲས་དག་བྱང་ཆུབ་སེམས་དཔའ་
[043-110a2] བྱང་ཆུབ་སེམས་དཔའི་ས་གསུམ་པ་ལ་གནས་པ་ནི་འདུ་བྱེད་ཀྱི་རྣམ་པ་ཐམས་ཅད་ལ་མི་རྟག་པར་ཡང་དག་པ་ཇི་ལྟ་བ་བཞིན་དུ་རབ་ཏུ་རྟོག་གོ་སྡུག་བསྔལ་བ་དང། བདག་
[043-110a3] མེད་པ་དང། མི་སྡུག་པ་དང། ཡིད་བརྟན་དུ་མི་རུང་བ་དང། རྣམ་པར་འཇིགས་པ་དང། རིང་དུ་མི་གནས་པ་དང། སྐད་ཅིག་ཏུ་འབྱུང་ཞིང་འགག་པ་དང། མི་ཟད་ཅིང་མི་
[043-110a4] སྐྱེ་མི་འགག་པ་དང། སྔོན་གྱི་མཐའ་ཀུན་ནས་མ་བྱུང་བ་དང་ཕྱི་མའི་མཐའ་འཕོ་བ་མེད་པ་དང། ད་ལྟར་བྱུང་བ་མི་གནས་པར་རབ་ཏུ་རྟོག་གོ་འདུ་བྱེད་ཀྱི་རྣམ་པ་དེ་ལྟ་
[043-110a5] བུ་ལ་རབ་ཏུ་རྟོག་པའི་ཚེ། མངོན་པར་འཇིག་པ་དང། མྱ་ངན་ཅན་སྨྲེ་སྔགས་འདོན་པ་ཅན། འཁྲུག་པ་ཅན། ཡིད་དུ་འོང་བ་དང། ཡིད་དུ་མི་འོང་བས་རྣམ་པར་བཅིངས་པ་
[043-110a6] སྡུག་བསྔལ་དང་ཡིད་མི་བདེ་བ་མང་བ། བསགས་པ་མེད་པ་ལས་བྱུང་བ། འདོད་ཆགས་དང། ཞེ་སྡང་དང། གཏི་མུག་གི་མེ་རབ་ཏུ་འབར་བ། ནད་དུ་མས་རྣམ་པར་སྐྱེད་པ་
[043-110a7] སྒྱུ་མའི་རང་བཞིན་ལྟ་བུར་མཐོང་ནས། དེ་དེ་བས་ཀྱང་འདུ་བྱེད་ཐམས་ཅད་ལས་སེམས་གྱེན་དུ་སྐྱོད་ཅིང་དེ་བཞིན་གཤེགས་པའི་ཡེ་ཤེས་ལ་རབ་ཏུ་གཏོང་སྟེ། དེས་དེ་བཞིན་


[043-110b0] [110B] 
[043-110b1] མཐོང་སྟེ། མཚུངས་པ་མེད་པ་དང། གཞལ་དུ་མེད་པ་དང། རྙེད་པར་དཀའ་བ་དང། མ་འདྲེས་པ་དང། གནོད་པ་
[043-110b2] མེད་པ་དང། འཁྲུག་པ་མེད་པ་དང། མི་འཇིགས་པའི་གྲོང་རྡལ་དུ་འགྲོ་བ་དང། ཕྱིར་མི་ལྡོག་པ་དང། འགྲོ་བ་མང་པོ་ཡོངས་སུ་སྐྱོབ་པ་ཡང་ཡང་དག་པར་རྗེས་སུ་མཐོང་ངོ། །
[043-110b3] དེས་དེ་བཞིན་གཤེགས་པའི་ཡེ་ཤེས་དེ་ལྟར་ཚད་མེད་པ་མཐོང་སྟེ་འདུ་བྱེད་ཀྱི་རྣམ་པ་དེ་ལྟར་སྡུག་བསྔལ་མང་པོས་གཙེས་པར་མཐོང་ནས། སེམས་ཅན་ཐམས་ཅད་ལ་དེ་
[043-110b4] བས་ཀྱང་ཤས་ཆེར་སེམས་ཀྱི་བསམ་པ་བཅུ་ཉེ་བར་གཞོག་སྟེ། བཅུ་གང་ཞེ་ན། འདི་ལྟ་སྟེ། མགོན་མེད་པ་དང། སྐྱབས་མེད་པ་དང་རྟེན་མེད་པའི་སེམས་ཀྱི་བསམ་པ་དང། རྟག་
[043-110b5] ཏུ་ཕོངས་པའི་སེམས་ཀྱི་བསམ་པ་དང། འདོད་ཆགས་དང། ཞེ་སྡང་དང། གཏི་མུག་གི་མེ་ཀུན་ནས་འབར་བའི་སེམས་ཀྱི་བསམ་པ་དང། སྲིད་པའི་བཙོན་རས་བཟུང་བའི་སེམས་ཀྱི་
[043-110b6] བསམ་པ་དང། རྟག་ཏུ་རྒྱུན་མི་འཆད་པར་ཉོན་མོངས་པའི་ཐིབས་པོས་བསྒྲིབས་པའི་སེམས་ཀྱི་བསམ་པ་དང། བརྟག་པའི་མཐུ་མེད་པའི་སེམས་ཀྱི་བསམ་པ་དང། དགེ་བའི་
[043-110b7] ཆོས་ལ་མོས་པ་མེད་པའི་སེམས་ཀྱི་བསམ་པ་དང། སངས་རྒྱས་ཀྱི་ཆོས་ཐམས་ཅད་ལས་ཤིན་ཏུ་གོལ་བའི་སེམས་ཀྱི་བསམ་པ་དང། འཁོར་བའི་རྒྱུད་ཀྱི་རྗེས་སུ་འབབ་པའི་སེམས་


[043-111a0] [111A] 
[043-111a1] ༄༅། །ཀྱི་བསམ་པ་དང། ཐར་པའི་ལམ་གྱིས་དངངས་པའི་སེམས་ཀྱི་བསམ་པ་དང། སེམས་ཀྱི་བསམ་པ་འདི་བཅུ་ཉེ་བར་གཞོག་གོ་དེས་དེ་
[043-111a2] ལྟར་སེམས་ཅན་གྱི་ཁམས་གཙེ་བ་མང་པོ་ཅན་མཐོང་ནས་བརྩོན་འགྲུས་འདི་ལྟར་རྩོམ་སྟེ། སེམས་ཅན་འདི་དག་ནི་བདག་གིས་བསྐྱབ་པར་བྱ་བ། ཡོངས་སུ་དགྲོལ་བར་བྱ་བ་
[043-111a3] ཡོངས་སུ་སྦྱང་བར་བྱ་བ། ཤིན་ཏུ་གདོན་པར་བྱ་བ། རབ་ཏུ་དགོད་པར་བྱ་བ། ཤིན་ཏུ་བརྟན་པར་བྱ་བ། ཡོངས་སུ་ཚིམ་པར་བྱ་བ་གནས་སུ་ཕྱིན་པར་བྱ་བ། རྣམ་པར་གདུལ་
[043-111a4] བར་བྱ་བ། ཡོངས་སུ་མྱ་ངན་ལས་འདའ་བར་བྱ་བ་ཡིན་ནོ། །ཞེས་ནས་དེ་དེ་ལྟར་འདུ་བྱེད་ཀྱི་རྣམ་པ་ཐམས་ཅད་ལས་སྐྱོ་བའི་རྗེས་སུ་སོང་ཞིང་སེམས་ཅན་ཐམས་ཅད་ལ་རབ་
[043-111a5] ཏུ་ལྟ་བའི་རྗེས་སུ་སོང་བ་དང། ཐམས་ཅད་མཁྱེན་པའི་ཡེ་ཤེས་ལ་ཐམས་ཅད་མཁྱེན་པའི་ཡེ་ཤེས་ཀྱི་རྗེས་སུ་སོང་ཞིང། དེ་བཞིན་གཤེགས་པའི་ཡེ་ཤེས་ལ་རབ་ཏུ་བརྟེན་པས་
[043-111a6] སེམས་ཅན་ཐམས་ཅད་ཡོངས་སུ་བསྐྱབ་པར་བྱ་བ་ལ་བརྩོན་པ་དེ་འདི་ལྟར་ཡོངས་སུ་རྟོག་སྟེ། རྒྱུ་དང། གཞི་དང། ཚུལ་དང། ཐབས་གང་ཞིག་གི་འདི་ལྟ་བུར་སྡུག་བསྔལ་
[043-111a7] དང༑ ཉེ་བའི་ཉོན་མོངས་པར་ལྷུང་བའི་སེམས་ཅན་འདི་དག་མངོན་པར་གདོན་པར་ནུས། རྒྱུ་དང། གཞི་དང། ཚུལ་དང། ཐབས་གང་ཞིག་གིས་ནི་ཤིན་ཏུ་བདེ་བའི་མྱ་ངན་


[043-111b0] [111B] 
[043-111b1] དེ་ལ་བྱང་ཆུབ་སེམས་དཔའ་འདི་སྙམ་དུ་སེམས་ཏེ། བསྒྲིབས་པ་མེད་པའི་ཡེ་ཤེས་རྣམ་པར་ཐར་པའི་གནས་མ་གཏོགས་པར་གཞན་
[043-111b2] གྱིས་མི་ནུས་སོ། །བསྒྲིབས་པ་མེད་པའི་ཡེ་ཤེས་རྣམ་པར་ཐར་པའི་གནས་དེ་ཡང་ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་ཁོང་དུ་ཆུད་པ་མ་གཏོགས་པར་གཞན་གྱིས་ཐོབ་པར་
[043-111b3] མི་ནུས་སོ། །ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་ཁོང་དུ་ཆུད་པ་ཡང་རྒྱུ་བ་མེད་ཅིང་སྐྱེ་བ་མེད་པ་ལ་སྤྱོད་པའི་ཤེས་རབ་མ་གཏོགས་པར་གཞན་གྱིས་ཁོང་དུ་ཆུད་པར་མི་
[043-111b4] ནུས་སོ། །ཤེས་རབ་ཀྱི་སྣང་བ་དེ་ཡང་བསམ་གཏན་ལ་མཁས་ཤིང་རྟོགས་པའི་བློས་རབ་ཏུ་རྟོག་པ་མེད་པར་གཞན་གྱིས་ཐོབ་པར་མི་རུང་ངོ། །བསམ་གཏན་ལ་མཁས་ཤིང་
[043-111b5] རྟོག་པའི་བློས་རབ་ཏུ་རྟོག་པ་དེ་ཡང་ཐོས་པས་མཁས་པ་མེད་པར་མི་འབྱུང་ངོ། །ཞེས་དེ་དེ་ལྟར་ཤིན་ཏུ་བརྟག་པའི་ཤེས་པ་དང་ལྡན་པས། དེ་བས་ཀྱང་ཤེས་ཆེར་དམ་པའི་ཆོས་
[043-111b6] ཚོལ་བ་ལ་མངོན་པར་བརྩོན་པར་གནས་ཏེ། ཉིན་མཚན་དུ་ཆོས་མཉན་པ་དོན་དུ་གཉེར་བ་ཡིན། སངས་རྒྱས་ཀྱི་ཆོས་བཙལ་བའི་དོན་དུ་ཆོས་ལ་མོས་ཤིང་ངོམས་མི་ཤེས་ལ་རྒྱུན་
[043-111b7] མི་འཆད་པ་ཡིན། ཆོས་ལ་དགའ་ཞིང་སྤྲོ་བ་དང་ཆོས་ལ་རབ་ཏུ་འཇུག་པ་ཡིན། ཆོས་ལ་གཞོལ་ཞིང་ཆོས་ལ་འབབ་པ་དང། ཆོས་ལ་བབ་པ་ཡིན། ཆོས་ལ་རྟེན་ཅིང་ཆོས་ལ་


[043-112a0] [112A] 
[043-112a1] ༄༅། །སྐྱབས་ཚོལ་བ་དང། ཆོས་ལ་མཐུ་ཚོལ་བ་ཡིན། ཆོས་དང་གཉེར་བའི་ཆོས་ལ་མངོན་པར་བརྩོན་པ་ཡིན་ཏེ། དེ་དེ་ལྟར་ཆོས་ཚོལ་བ་ལ་མངོན་
[043-112a2] པར་བརྩོན་པས་རིན་པོ་ཆེའི་རྣམ་པའམ། དབྱིག་གི་རྣམ་པའམ། ནོར་དང་འབྲུའི་མཛོད་དང། བང་བ་གང་ཡང་རུང་སྟེ། ཡོངས་སུ་མི་གཏོང་བ་དེ་ལྟ་བུ་གང་ཡང་མེད་དོ། །
[043-112a3] ཆོས་སྨྲ་བའི་གང་ཟག་དེ་འབའ་ཞིག་ལ་དཀའ་བའི་འདུ་ཤེས་སུ་གྱུར་པ་ལས་ཕར། དེ་དག་གཞན་ལ་ཅུང་ཟད་ཀྱང་དགའ་བའི་འདུ་ཤེས་མི་སྐྱེད་དོ། །དེ་ནི་ཆོས་ཀྱི་དོན་དུ་
[043-112a4] ཕྱི་རོལ་གྱི་དངོས་པོ་ཉེ་བར་བཟུང་བ་ཡོངས་སུ་མི་གཏོང་བ་དེ་གང་ཡང་མེད་དོ། །ནང་གི་དངོས་པོ་ཡོངས་སུ་མི་གཏོང་བར་བྱ་བ་དེ་ལྟ་བུའང་ཅུང་ཟད་ཀྱང་མེད་དོ། །གང་འདི་
[043-112a5] དག་འདི་ལྟ་སྟེ། གཡོག་འཁོར་ཡོངས་སུ་གཏང་བའམ། རྒྱལ་སྲིད་ཡོངས་སུ་གཏང་བའམ། ལོངས་སྤྱོད་ཡོངས་སུ་གཏང་བའམ། ནོར་དང་འབྲུ་དང། ནོར་བུ་དང་
[043-112a6] གསེར་གྱི་མཛོད་དང། བང་བ་ཡོངས་སུ་གཏང་བ་དང། རྟ་དང་གླང་པོ་དང། ཤིང་རྟ་དང། བཞོན་པ་ཡོངས་སུ་གཏང་བའམ། རིན་པོ་ཆེའི་རྒྱན་དང། ལྷབ་ལྷུབ་
[043-112a7] ཡོངས་སུ་གཏང་བ་དང། ཆུང་མ་དང། བུ་དང། བུ་མོ་ཡོངས་སུ་གཏང་བའམ། མགོ་དང། རྐང་ལག་དང། ཡན་ལག་གི་དམ་པ་ཡོངས་སུ་གཏང་བའམ། ལུས་ཐམས་ཅད་


[043-112b0] [112B] 
[043-112b1] དེ་དག་ཐམས་ཅད་ཆོས་ཀྱི་དོན་དུ་ཡོངས་སུ་མི་གཏོང་བ་གང་ཡང་མེད་དོ། །བླ་མ་ལ་བསྙེན་བཀུར་དང། རིམ་གྲོར་བྱ་བ་གང་ཡང་རུང་སྟེ་
[043-112b2] ཉམས་སུ་མི་ལེན་པ་གང་ཡང་མེད་དོ། །ང་རྒྱལ་དང་ལྷག་པའི་ང་རྒྱལ་ཡོངས་སུ་གཏང་བས་ང་རྒྱལ་མེད་པ་ལ་སྦྱང་བ་གང་ཡང་རུང་སྟེ། ཉམས་སུ་མི་ལེན་པ་གང་ཡང་མེད་དོ།།
[043-112b3] ལུས་ཀྱི་གནོད་པ་གང་ཡང་རུང་སྟེ། ཉམས་སུ་མི་ལེན་པ་གང་ཡང་མེད་དོ། །དེ་མ་ཐོས་པའི་ཆོས་ཀྱི་ཚིག་གཅིག་ཐོས་པ་ནོར་ཆེ་བར་འཛིན་གྱི། སྟོང་གསུམ་གྱི་སྟོང་ཆེན་
[043-112b4] པོའི་འཇིག་རྟེན་གྱི་ཁམས་ཡོངས་སུ་གང་བའི་རིན་པོ་ཆེའི་ཕུང་པོ་ཐོབ་པས་ནི་མ་ཡིན་ནོ། །ལེགས་པར་བཤད་པའི་ཚིགས་སུ་བཅད་པ་གཅིག་ཐོས་པས་སེམས་དགའ་བར་
[043-112b5] འགྱུར་གྱི། བརྒྱ་བྱིན་དང། ཚངས་པ་དང། འཁོར་ལོས་བསྒྱུར་བའི་རྒྱལ་པོའི་སྲིད་ལ་བསྐལ་པ་བརྒྱ་སྟོང་མང་པོའི་མཐར་ཐུག་པར་གནས་པས་ནི་མ་ཡིན་ནོ། །དེ་ལ་ལ་ལ་
[043-112b6] ཞིག་བརྒྱ་ལ་འདི་སྐད་དུ་ཟེར་ཏེ། གལ་ཏེ་ཁྱོད་ཀྱིས་མེའི་དོང་ཆེན་པོར་ལུས་པོར་ཏེ། སྡུག་བསྔལ་གྱི་ཚོར་བའི་ཕུང་པོ་ཆེན་པོ་རང་གི་ལུས་ཀྱིས་ཉམས་སུ་བླང་བར་ནུས་ན། ངས་
[043-112b7] ཁྱོད་ལ་ཆོས་ཀྱི་ཚིག་ཡང་དག་པར་རྫོགས་པའི་སངས་རྒྱས་ཀྱིས་བསྟན་པ། བྱང་ཆུབ་སེམས་དཔའི་སྤྱོད་པ་ཡོངས་སུ་སྤྱད་པ་འདི་བཤད་པར་བྱའོ། །ཞེས་ན་ཡང་དེ་འདི་


[043-113a0] [113A] 
[043-113a1] ༄༅། །སྙམ་དུ་སེམས་ཏེ། ཆོས་ཀྱི་ཚིག་ཡང་དག་པར་རྫོགས་པའི་སངས་རྒྱས་ཀྱིས་བསྟན་པ་བྱང་ཆུབ་སེམས་དཔའི་སྤྱོད་པ་ཡོངས་སུ་སྦྱོང་བའི་དོན་དུ་
[043-113a2] ནི༑ སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མེས་གང་བར་ཡང་ཚངས་པའི་འཇིག་རྟེན་ནས་བདག་གིས་བདག་དོར་བར་མོས་ན་མེའི་དོང་ཐ་མལ་པ་འདི་ལྟ་
[043-113a3] བུ་ཞིག་ཏུ་བདག་དོར་བ་ལྟ་ཅི་སྨོས་ཀྱི། དེ་བས་སེམས་ཅན་དམྱལ་བའི་སྡུག་བསྔལ་ཐམས་ཅད་ཉམས་སུ་བབ་པས་ཀྱང་བདག་གིས་ཆོས་བཙལ་བར་བྱའི། མེའི་སྡུག་བསྔལ་
[043-113a4] དང་འགྲོགས་པ་ལྟ་ཁྱད་དུ་གསད་དོ། །ཞེས་ནས་དེ་རྣམ་པ་དེ་ལྟ་བུའི་བརྩོན་འགྲུས་རྩོམ་པས་ཆོས་ཡོངས་སུ་ཚོལ་ལོ། །ཇི་སྐད་དུ་ཐོས་པའི་ཆོས་རྣམས་ལ་ཡང་ཚུལ་བཞིན་
[043-113a5] དུ་རབ་ཏུ་རྟོག་པའི་ངང་ཚུལ་ཅན་ཡིན་ཏེ། དེ་ཆོས་དེ་དག་ཐོས་ནས་ཀྱང། རྗེས་ལ་རང་གི་སེམས་རྟོག་པར་བཞག་པས་གཅིག་པུ་དབེན་པ་ན་འདུག་ཅིང་འདི་ལྟར་རྟོག་གོ་
[043-113a6] ཆོས་དང་གཉེར་བའི་ཆོས་ལ་ནན་ཏན་དུ་བྱ་བས་སངས་རྒྱས་ཀྱི་ཆོས་ཁོང་དུ་ཆུད་པར་བྱ་བའི་ཚིག་གི་ལམ་ཡོངས་སུ་དག་པ་འབའ་ཞིག་གིས་མ་ཡིན་ནོ། །ཞེས་ཏེ། བྱང་ཆུབ་
[043-113a7] སེམས་དཔའ་དེ་བྱང་ཆུབ་སེམས་དཔའི་ས་འོད་བྱེད་པ་ལ་གནས་ཤིང་འདོད་པ་རྣམས་ལས་དབེན། སྡིག་ཏོ་དང་མི་དགེ་བའི་ཆོས་རྣམས་ལས་དབེན་ཞིང་རྣམ་པར་རྟོག་པ་


[043-113b0] [113B] 
[043-113b1] རྣམ་པར་དཔྱོད་པ་ཅན། དབེན་པ་ལས་སྐྱེས་པའི་དགའ་བ་དང་བདེ་བའི་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ་།དེ་རྣམ་པར་རྟོག་པ་དང། རྣམ་པར་དཔྱོད་
[043-113b2] པ་རྣམ་པར་ཞི་སྟེ། ནང་ཤིན་ཏུ་དང་ཞིང་སེམས་ཀྱི་རྒྱུད་གཅིག་ཏུ་གྱུར་པས། རྣམ་པར་རྟོག་པ་དང། རྣམ་པར་དཔྱོད་པ་མེད་པ་ཏིང་ངེ་འཛིན་ལས་སྐྱེས་པའི་དགའ་བ་དང། བདེ་
[043-113b3] བ་ཅན་བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ། །དེ་དགའ་བ་ལས་འདོད་ཆགས་དང་བྲལ་ཏེ་བཏང་སྙོམས་སུ་གནས་པས་དྲན་པ་དང་ལྡན་ཞིང་རབ་ཏུ་
[043-113b4] ཤེས་པར་བདེ་བ་ཡང་ལུས་ཀྱིས་རབ་ཏུ་ཚོར་ཏེ། འཕགས་པ་རྣམས་ཀྱིས་བཏང་སྙོམས་པ་དྲན་པ་ཅན་དགའ་བ་མེད་ལ་བདེ་བ་ལ་གནས་པའོ་ཞེས་བྱ་བར་བསམ་གཏན་གསུམ་པ་ལ་
[043-113b5] ཉེ་བར་བསྒྲུབས་ཏེ་གནས་སོ། །དེ་བདེ་བ་ཡང་སྤངས། སྡུག་བསྔལ་ཡང་སྤངས་ལ་བདེ་བའི་ཡིད་དང། ཉམ་ང་བའི་ཡིད་ཀྱང་སྔར་ནུབ་པས་སྡུག་བསྔལ་ཡང་མེད། བདེ་བ་ཡང་
[043-113b6] མེད་པའི་བཏང་སྙོམས་དྲན་པས་ཡོངས་སུ་དག་པའི་བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ། །དེ་གཟུགས་སུ་འདུ་ཤེས་པ་ལས་རྣམ་པ་ཐམས་ཅད་དུ་འདས་ནས་
[043-113b7] ཐོགས་པའི་འདུ་ཤེས་རྣམ་པ་ནུབ་སྟེ། འདུ་ཤེས་སྣ་ཚོགས་ཡིད་ལ་མི་བྱེད་པས་མཐའ་ཡས་ནམ་མཁའ་ཞེས་ཏེ། ནམ་མཁའ་མཐའ་ཡས་པའི་སྐྱེ་མཆེད་ལ་ཉེ་བར་བསྒྲུབས་


[043-114a0] [114A] 
[043-114a1] ༄༅། །ཏེ་གནས་སོ། །དེ་ནམ་མཁའ་མཐའ་ཡས་པའི་སྐྱེ་མཆེད་ལས་རྣམ་པ་ཐམས་ཅད་དུ་འདས་ནས་མཐའ་ཡས་རྣམ་ཤེས་ཞེས་ཏེ། རྣམ་པར་ཤེས་པ་
[043-114a2] མཐའ་ཡས་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ། །དེ་རྣམ་པར་ཤེས་པའི་སྐྱེ་མཆེད་ལས་རྣམ་པ་ཐམས་ཅད་དུ་འདས་ནས་མ་ཡོད་ཅུང་ཟད་ཅེས་ཏེ། ཅུང་ཟད་ཀྱང་
[043-114a3] མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ། །དེ་ཅུང་ཟད་ཀྱང་མེད་པའི་སྐྱེ་མཆེད་ལས་རྣམ་པ་ཐམས་ཅད་དུ་འདས་ནས་འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ལ་
[043-114a4] ཉེ་བར་བསྒྲུབས་ཏེ་གནས་སོ། །དེ་ཆོས་དང་གཉེར་བའི་ཆོས་ལ་ནན་ཏན་དུ་བྱས་པ་མ་གཏོགས་པར་དེ་ཡང་མངོན་པར་དགའ་བའི་གནས་དང་རྟེན་མ་ཡིན་པས། དེ་བྱམས་པ་དང་
[043-114a5] ལྡན་པའི་སེམས་ཡངས་པ། རྒྱ་ཆེ་བ། གཉིས་སུ་མེད་པ། ཚད་མེད་པ། ཁོ་ན་མེད་པ། ལྟོད་པ་མེད་པ། བསྒྲིབས་པ་མེད་པ། གནོད་པ་མེད་པ་ཐམས་ཅད་དུ་ཁྱབ་པས་འཇིག་
[043-114a6] རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་ཐམས་ཅད་རྒྱས་པར་བཀང་ནས་ཉེ་བར་བསྒྲུབས་ཏེ་གནས་སོ། །དེ་བཞིན་དུ་སྙིང་རྗེ་དང་ལྡན་
[043-114a7] པ་དང། དགའ་བ་དང་ལྡན་པ་དང། བཏང་སྙོམས་དང་ལྡན་པའི་སེམས་ཡངས་པ། རྒྱ་ཆེ་བ། གཉིས་སུ་མེད་པ། ཚད་མེད་པ། ཁོན་མེད་པ། ལྟོད་པ་མེད་པ། བསྒྲིབས་པ་


[043-114b0] [114B] 
[043-114b1] གནོད་པ་མེད་པ། ཐམས་ཅད་དུ་ཁྱབ་པས་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་ཐམས་ཅད་རྒྱས་པར་བཀང་ནས་ཉེ་བར་
[043-114b2] བསྒྲུབས་ཏེ་གནས་སོ། །དེ་རྫུ་འཕྲུལ་གྱི་རྣམ་པ་དུ་མ་མྱོང་བར་བྱེད་དེ། ས་འདི་ཡང་གཡོ་བར་བྱེད་དོ། །གཅིག་ཏུ་གྱུར་ནས་མང་པོར་འགྱུར་རོ། །མང་པོར་གྱུར་ནས་གཅིག་ཏུ་འགྱུར་རོ།།
[043-114b3] སྣང་བ་དང་མི་སྣང་བ་ལའང་རབ་ཏུ་སྤྱོད་དེ། རྩིག་པ་ལ་ཐགས་ཐོགས་མེད་པ་དང། ར་བ་ལ་ཐགས་ཐོགས་པ་མེད་པ་དང། རི་ལ་ཡང། དཔེར་ན། ནམ་མཁའ་བཞིན་དུ་ཐགས་ཐོགས་
[043-114b4] མེད་ཅིང་ཆགས་པ་མེད་པར་འགྲོའོ། །དཔེར་ན། ནམ་མཁའ་ལ་ལྡིང་བའི་བྱ་བཞིན་དུ་ནམ་མཁའ་ལའང་སྐྱིལ་མོ་ཀྲུང་གིས་གནས་པར་བྱེད་དོ། །ཆུ་བཞིན་དུ་ས་ལ་ཡང་ནུབ་ཅིང་
[043-114b5] འབྱུང་བར་སྟོན་ཏོ། །ས་བཞིན་དུ་ཆུ་ལ་ཡང་འབྱིན་པ་མེད་པར་འགྲོའོ། །མེའི་ཕུང་པོ་ཆེན་པོ་བཞིན་དུ་དུ་བ་འཐུལ་ལོ། །མེ་ལྕེ་འབར་རོ། །སྤྲིན་ཆེན་པོ་བཞིན་དུ་ལུས་ལས་
[043-114b6] ཆར་འབེབས་སོ། །ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་ཞིང་འདི་ལྟར་མཐུ་ཆེ་ལ། འདི་ལྟར་དབང་ཆེ་བར་གྲགས་པ་དག་ཀྱང་ལག་པས་ཉུག་ཅིང་རེག་པར་བྱེད་དོ། །ཚངས་
[043-114b7] པའི་འཇིག་རྟེན་གྱི་བར་དུ་ཡང་ལུས་ཀྱིས་དབང་བསྒྱུར་ཏེ། དེ་ལྷའི་རྣ་བའི་ཁམས་རྣམ་པར་དག་པ་མི་ལས་འདས་པས་ལྷ་དང་མིའི་སྒྲ་གཉིས་ཀ་ཡང་ཉན་ཏོ། །རིང་ཡང་རུང་


[043-115a0] [115A] 
[043-115a1] ༄༅། །ཉེ་ཡང་རུང་སྟེ། ཆུང་ངུ་ན་སྦྲང་བུ་དང། ཤ་སྦྲང་དང། བུང་བ་དང། སྲིན་བུའི་སྒྲ་ཡང་ཐོས་སོ། །དེ་སེམས་ཅན་ཕ་རོལ་དང། གང་ཟག་ཕ་རོལ་གྱི་
[043-115a2] སེམས་ཀྱང་སེམས་ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། འདོད་ཆགས་དང་བཅས་པའི་སེམས་ལ་འདོད་ཆགས་དང་བཅས་པའི་སེམས་ཞེས་ཡང་དག་པ་ཇི་
[043-115a3] ལྟ་བ་བཞིན་རབ་ཏུ་ཤེས་སོ། །འདོད་ཆགས་དང་བྲལ་བའི་སེམས་ལ་འདོད་ཆགས་དང་བྲལ་བའི་སེམས་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེ་སྡང་
[043-115a4] དང་བཅས་པ་དང། ཞེ་སྡང་དང་བྲལ་བ་དང། གཏི་མུག་དང་བཅས་པ་དང། གཏི་མུག་དང་བྲལ་བ་དང། ཉོན་མོངས་དང་བཅས་པ་དང་ཉོན་མོངས་དང་བྲལ་བ་དང། ཆེ་བ་
[043-115a5] དང༑ ཆུང་བ་དང། ཡངས་པ་དང། དོག་པ་དང། མཉམ་པར་བཞག་པ་དང། མཉམ་པར་མ་བཞག་པ་དང། རྣམ་པར་གྲོལ་བ་དང། རྣམ་པར་མ་གྲོལ་བ་དང། སྐྱོན་ཅན་དང་
[043-115a6] སྐྱོན་མེད་པ་དང། སེམས་རྒྱ་ཆེན་པོ་ལ་སེམས་རྒྱ་ཆེན་པོའོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །སེམས་རྒྱ་ཆུང་ངུ་ལ་སེམས་རྒྱ་ཆུང་ངུའོ་ཞེས་ཡང་དག་པ་
[043-115a7] ཇི་ལྟ་བ་བཞིན་དུ་རབ་ཏུ་ཤེས་ཏེ། དེ་ལྟར་ན་སེམས་ཅན་ཕ་རོལ་དང། གང་ཟག་ཕ་རོལ་གྱི་སེམས་ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་རྣམ་པ་


[043-115b0] [115B] 
[043-115b1] ཚེ་རབས་གཅིག་ཀྱང་རྗེས་སུ་དྲན་ནོ། །གཉིས་དང། གསུམ་དང། བཞི་དང། ལྔ་དང་བཅུ་དང། ཉི་ཤུ་དང། སུམ་ཅུ་དང། བཞི་བཅུ་དང་
[043-115b2] ལྔ་བཅུ་དང། ཚེ་རབས་བརྒྱ་ཡང་རྗེས་སུ་དྲན་ནོ། །ཚེ་རབས་བརྒྱ་ཕྲག་དུ་མ་དང། ཚེ་རབས་སྟོང་ཕྲག་དུ་མ་དང། ཚེ་རབས་བརྒྱ་སྟོང་ཕྲག་དུ་མ་དང། ཚེ་རབས་བྱེ་བ་བརྒྱ་སྟོང་
[043-115b3] ཕྲག་དུ་མ་ནས། ཚེ་རབས་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མའི་བར་དུ་རྗེས་སུ་དྲན་ནོ། །འདུ་བའི་བསྐལ་པ་དུ་མ་དང། འཇིག་པའི་བསྐལ་པ་དུ་མ་དང། འདུ་བ་དང། འཇིག་
[043-115b4] པའི་བསྐལ་པ་དུ་མ་ཡང་རྗེས་སུ་དྲན་ནོ། །བསྐལ་པ་བརྒྱ་ཡང་རྗེས་སུ་དྲན་ནོ། །བསྐལ་པ་སྟོང་དང། བསྐལ་པ་སྟོང་ཕྲག་བརྒྱ་དང། བསྐལ་པ་བྱེ་བ་སྟོང་ཕྲག་བརྒྱ་ནས་བསྐལ་
[043-115b5] པ་བྱེ་བ་བརྒྱ་སྟོང་དུ་མའི་བར་དུ་རྗེས་སུ་དྲན་ནོ། །བསྐལ་པ་ཁྲག་ཁྲིག་དང། བསྐལ་པ་ཁྲག་ཁྲིག་བརྒྱ་དང། བསྐལ་པ་ཁྲག་ཁྲིག་སྟོང་དང། བསྐལ་པ་ཁྲག་ཁྲིག་སྟོང་ཕྲག་བརྒྱ་དང་
[043-115b6] བསྐལ་པ་བྱེ་བ་ཁྲག་ཁྲིག་བརྒྱ་སྟོང་ནས། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མའི་བར་དུ་རྗེས་སུ་དྲན་ཏེ། བདག་ནི་ཆེ་གེ་མོ་ཞིག་ན་འདུག་འདུག་གོ་མིང་ནི་འདི་ཞེས་བྱའོ། །
[043-115b7] རིགས་ནི་འདི་ཡིན་ནོ། །རུས་ནི་འདི་ཡིན་ནོ། །ཁ་ཟས་ནི་འདི་ལྟ་བུ་ཞིག་ཟོས་སོ། །ཚེ་ནི་འདི་ཙམ་ཞིག་ཏུ་གྱུར་ཏོ། །འདི་སྲིད་གཅིག་ཏུ་རིང་དུ་གནས་སོ། །བདེ་བ་དང་ཉོན་མོངས་


[043-116a0] [116A] 
[043-116a1] ༄༅། །པ་ནི་འདི་ལྟ་བུ་ཞིག་མྱོང་ངོ། །དེ་ནས་ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ། །དེ་ནས་ཀྱང་ཤི་འཕོས་ནས་འདི་ལྟ་བུ་ཞིག་ཏུ་སྐྱེས་སོ། །ཞེས་ས་
[043-116a2] ཚིགས་དང་བཅས། མཚན་མ་དང་བཅས། དོན་རྟགས་དང་བཅས་པར་རྣམ་པ་དུ་མར་སྔོན་གྱི་གནས་རྗེས་སུ་དྲན་ནོ། །དེས་ལྷའི་མིག་རྣམ་པར་དག་ཅིང་མི་ལས་འདས་པས་
[043-116a3] སེམས་ཅན་རྣམས་ཤི་འཕོ་བ་དང། སྐྱེ་བ་དང། ཁ་དོག་སྡུག་པ་དང། བདེ་བའི་ལམ་དུ་ཕྱིན་པ་དང། ངན་སོང་དུ་སོང་བ་དང་ངན་པ་དང་
[043-116a4] བཟང་པོ་ཐམས་ཅད་རབ་ཏུ་མཐོང་ངོ། །ལས་ཇི་ལྟ་བ་བཞིན་རྗེས་སུ་འབྲང་བའི་སེམས་ཅན་རྣམས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། སེམས་ཅན་འདི་དག་
[043-116a5] ནི་ལུས་ཀྱིས་ངན་དུ་སྤྱོད་པ་དང་ལྡན་པ། ངག་གིས་ངན་དུ་སྤྱོད་པ་དང་ལྡན་པ། ཡིད་ཀྱིས་ངན་དུ་སྤྱོད་པ་དང་ལྡན་པ། འཕགས་པ་རྣམས་ལ་སྐུར་པ་འདེབས་པ་
[043-116a6] ལོག་པར་ལྟ་བ་ཅན་དག་སྟེ། ལོག་པར་ལྟ་བའི་ལས་རབ་ཏུ་བླངས་པའི་རྒྱུས་ལུས་ཞིག་སྟེ། ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ། སེམས་ཅན་དམྱལ་བར་
[043-116a7] སྐྱེའོ་ཞེས་བྱ་བ་དང། སེམས་ཅན་འདི་དག་ནི་ལུས་ཀྱིས་ལེགས་པར་སྤྱོད་པ་དང་ལྡན་པ། ངག་གིས་ལེགས་པར་སྤྱོད་པ་དང་ལྡན་པ་ཡིད་ཀྱིས་ལེགས་པར་སྤྱོད་པ་


[043-116b0] [116B] 
[043-116b1] འཕགས་པ་ལ་སྐུར་པ་མི་འདེབས་པ། ཡང་དག་པའི་ལྟ་བ་ཅན་དག་སྟེ། ཡང་དག་པའི་ལྟ་བའི་ལས་རབ་ཏུ་བླངས་པའི་རྒྱུས་ལུས་ཞིག་སྟེ། ཤི་བའི་འོག་ཏུ་
[043-116b2] བདེ་འགྲོ་མཐོ་རིས་ཀྱི་འཇིག་རྟེན་དུ་ལྷར་སྐྱེའོ་ཞེས་བྱ་བར་རབ་ཏུ་ཤེས་ཏེ། དེ་ལྟར་ན་ལྷའི་མིག་རྣམ་པར་དག་པ་མི་ལས་འདས་པས་སེམས་ཅན་འཆི་བ་དང། སྐྱེ་བ་དང། ཁ་
[043-116b3] དོག་སྡུག་པ་དང། ཁ་དོག་མི་སྡུག་པ་དང། བདེ་འགྲོར་སོང་བ་དང། ངན་སོང་དུ་སོང་བ་དང། ངན་པ་དང། བཟང་པོ་ཐམས་ཅད་ས་ཚིགས་དང་བཅས། མཚན་མ་དང་བཅས་
[043-116b4] དན་རྟགས་དང་བཅས་པར་རབ་ཏུ་མཐོང་སྟེ། ལས་ཇི་ལྟ་བ་བཞིན་དུ་རྗེས་སུ་འབྲང་བའི་སེམས་ཅན་རྣམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་བསམ་གཏན་
[043-116b5] དང༑ རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ་འདི་དག་ལ་སྙོམས་པར་འཇུག་ཅིང་རྣམ་པར་ལྡང་ཡང་གང་དུ་བྱང་ཆུབ་ཀྱི་ཡན་ལག་རྣམས་ཡོངས་
[043-116b6] སུ་རྫོགས་པར་འགྱུར་བའི་གནས་མ་གཏོགས་པར་དེ་དག་གི་དབང་གིས་མི་སྐྱེའོ། །བྱང་ཆུབ་སེམས་དཔའི་ས་འོད་བྱེད་པ་འདི་ལ་གནས་པའི་ཚེ། དེའི་ལྟ་བ་རྒྱ་ཆེན་པོ་དང་
[043-116b7] སྨོན་ལམ་གྱི་སྟོབས་ཀྱིས་སངས་རྒྱས་མང་པོ་སྣང་བར་འགྱུར་ཏེ་ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་


[043-117a0] [117A] 
[043-117a1] ༄༅། །ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་མང་པོ་དང་
[043-117a2] སངས་རྒྱས་ཁྲག་ཁྲིག་བརྒྱ་ཕྲག་མང་པོ་དང། སངས་རྒྱས་ཁྲག་ཁྲིག་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་
[043-117a3] ཁྲིག་བརྒྱ་སྟོང་མང་པོ་རབ་ཏུ་སྣང་བར་འགྱུར་རོ། །དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐོང་ནས་བསམ་པ་རྒྱ་ཆེན་པོས་
[043-117a4] རིམ་གྲོ་བྱེད་དོ། །བཀུར་སྟི་བྱེད་དོ། །བསྟི་སྟང་བྱེད་དོ། །མཆོད་པ་བྱེད་དོ། །ན་བཟའ་དང། བསོད་སྙོམས་དང། གཟིམས་ཆ་དང་སྙུན་གྱི་རྐྱེན་སྨན་དང། ཡོ་བྱད་དག་
[043-117a5] ཀྱང་འབུལ་ཞིང་བྱང་ཆུབ་སེམས་དཔའི་བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་ལོ། །དགེ་འདུན་གྱི་ཚོགས་རྣམས་ལ་ཡང་ཡང་དག་པར་མཆོད་པ་བྱེད་དེ་
[043-117a6] དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[043-117a7] སངས་རྒྱས་དེ་དག་ལ་བསྙེན་བཀུར་བྱེད་ཅིང་དེ་དག་ལས་རིམ་གྲོར་ཆོས་ཉན་ཏོ། །ལེན་ཏོ། །འཛིན་ཏོ། །ཐོས་ནས་ཀྱང་ཅི་ཚུལ་དུ་ནན་ཏན་གྱི་ཡང་དག་པར་བསྒྲུབ་སྟེ་


[043-117b0] [117B] 
[043-117b1] འཇིག་པ་མེད་པ་དང། རྟེན་ཅིང་འབྲེལ་པར་འབྱུང་བ་ཤེས་པས་རབ་ཏུ་ལྟ་ཞིང་རྟོག་པས་ཀྱང་འདོད་པའི་བཅིངས་པ་ཐམས་ཅད་བསྲབས་
[043-117b2] པར་འགྱུར་རོ། །སྲིད་པའི་བཅིངས་པ་ཐམས་ཅད་བསྲབས་པར་འགྱུར་རོ་།མ་རིག་པའི་བཅིངས་པ་ཐམས་ཅད་བསྲབས་པར་འགྱུར་རོ། །ལྟ་བ་ལས་བྱུང་བའི་བཅིངས་པ་རྣམས་
[043-117b3] ནི་སྔ་ནས་ཀྱང་བྱང་བ་ཡིན་ཏེ། བྱང་ཆུབ་སེམས་དཔའི་ས་འོད་བྱེད་པ་འདི་ལ་གནས་པའི་བྱང་ཆུབ་སེམས་དཔའི་ལོག་པའི་འདོད་ཆགས་ནི་བསྐལ་པ་དུ་མ་དང། བསྐལ་པ་
[043-117b4] བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་ཕྲག་དུ་མ་དང། བསྐལ་
[043-117b5] པ་ཁྲག་ཁྲིག་བརྒྱ་ཕྲག་དུ་མ་དང། བསྐལ་པ་ཁྲག་ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་
[043-117b6] སྤངས་ཤིང་མི་གསོག་པར་གནས་སོ། །ལོག་པའི་ཞེ་སྡང་སྤངས་ཤིང་མི་གསོག་པར་གནས་སོ། །ལོག་པའི་གཏི་མུག་སྤངས་ཤིང་མི་གསོག་པར་གནས་ཏེ། དགེ་བའི་
[043-117b7] རྩ་བ་དེ་དག་ཀྱང་ཡོངས་སུ་བྱང་བ་དང། ཡོངས་སུ་དག་པ་དང། ལས་སུ་རུང་བར་གྱུར་པར་གནས་སོ། །ཀྱེ། རྒྱལ་པའི་སྲས་དག་།འདི་ལྟ་སྟེ། དཔེར་ན། གསེར་གྱི་ས་ལེ་སྦྲམ་


[043-118a0] [118A] 
[043-118a1] ༄༅། །དེ་ཉིད་མགར་བ་མཁས་པའི་ལག་ན་སྤྱོད་ན་སྲང་གྲངས་ཅི་ཡོད་པའི་ཚད་བཞིན་དུ་འདུག་གོ་ཀྱེ། རྒྱལ་པའི་སྲས་དག་དེ་བཞིན་དུ་བྱང་ཆུབ་
[043-118a2] སེམས་དཔའ་སེམས་དཔའ་ཆེན་པོ། བྱང་ཆུབ་སེམས་དཔའི་ས་འོད་བྱེད་པ་འདི་ལ་གནས་པའི་ལོག་པའི་འདོད་ཆགས་ཀྱང་འགྲིབ་པ་མེད་པར་འབྱང་བར་འགྱུར་རོ། །
[043-118a3] ལོག་པའི་ཞེ་སྡང་ཡང་འགྲིབ་པ་མེད་པར་འབྱང་བར་འགྱུར་རོ་།ལོག་པའི་གཏི་མུག་ཀྱང་འགྲིབ་པ་མེད་པར་འབྱང་བར་འགྱུར་རོ་།དགེ་བའི་རྩ་བ་དེ་དག་ཀྱང་རབ་ཏུ་འབྱང་
[043-118a4] ཞིང་ཡོངས་སུ་དག་པ་དང། ལས་སུ་རུང་བར་འགྱུར་རོ། །དེ་བཟོད་པ་དང་ངེས་པ་ཡང་དེ་བས་ཀྱང་ཡོངས་སུ་དག་པར་འགྱུར་རོ། །གྲོགས་ལ་བདེ་ཞིང་ངེས་པའི་བསམ་པ་
[043-118a5] དང༑ མི་འཁྲུགས་པའི་བསམ་པ་དང། གློང་བ་མེད་པའི་བསམ་པ་དང། རྙོག་པ་མེད་པའི་བསམ་པ་དང། མཐོ་དམན་མེད་པའི་བསམ་པ་དང། སེམས་ཅན་ལ་ཕན་
[043-118a6] འདོགས་པས་ལན་མི་རེ་བའི་བསམ་པ་དང། ཕན་བཏགས་པ་ལ་ཕྱིར་ལན་གློན་པའི་བསམ་པ་དང། གཡོ་མེད་ཅིང་སྒྱུ་མེད་པའི་བསམ་པ་དང་ཐིབས་པོ་མེད་པའི་བསམ་
[043-118a7] པ་ཡང་ཡོངས་སུ་དག་པར་འགྱུར་ཏེ། དེའི་བསྡུ་བའི་དངོས་པོ་བཞི་ལས་དོན་གྲུབ་པའི་ཤས་ཆེ་བ་ཡིན། ཕ་རོལ་ཏུ་ཕྱིན་པ་བཅུ་ལས་བཟོད་པའི་ཕ་རོལ་ཏུ་ཕྱིན་པ་ཤས་ཆེ་


[043-118b0] [118B] 
[043-118b1] ལྷག་མ་རྣམས་ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པ་མ་ཡིན་ཏེ། ཀྱེ། རྒྱལ་བའི་སྲས་དག་འདི་ནི་བྱང་ཆུབ་སེམས་དཔའི་ས་འོད་བྱེད་པ་ཞེས་བྱ་སྟེ་
[043-118b2] བྱང་ཆུབ་སེམས་དཔའི་ས་གསུམ་པའོ། །དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་ལྷའི་རྒྱལ་པོའི་དབང་པོ་འགྱུར་ཏེ། སེམས་ཅན་རྣམས་ཀྱི་འདོད་པའི་འདོད་
[043-118b3] ཆགས་རྣམ་པར་བཟློག་པའི་ཐབས་ཉེ་བར་བསྒྲུབས་པ་ལ་མཁས་ཤིང་མཐུ་ཡོད་པ་ཡིན། དེ་སྦྱིན་པའམ། ངག་སྙན་པའམ། དོན་བསྒྲུབ་པའམ། དོན་མཐུན་པས་དགེ་བའི་
[043-118b4] རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར་ཕུལ་དུ་འགྱུར། དམ་པར་འགྱུར་
[043-118b5] བླ་ན་མེད་པར་འགྱུར། འདྲེན་པར་འགྱུར། རྣམ་པར་འདྲེན་པར་འགྱུར་ཡོངས་སུ་འདྲེན་པར་འགྱུར་བ་ནས་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་སྙམ་སྟེ་
[043-118b6] སངས་རྒྱས་ཡིད་ལ་བྱ་བ་དང། ཆོས་ཡིད་ལ་བྱ་བ་དང། དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང་བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་
[043-118b7] དང༑ བྱང་ཆུབ་སེམས་དཔའི་ས་ཡིད་ལ་བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་


[043-119a0] [119A] 
[043-119a1] ༄༅། །འདྲེས་པ་ཡིད་ལ་བྱ་བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་
[043-119a2] བ་ཡིན་ཏེ། དེ་འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་བརྒྱ་སྟོང་རབ་ཏུ་ཐོབ་ཅིང་དེ་དག་ལ་སྙོམས་པར་འཇུག་པ་དང། སངས་རྒྱས་བརྒྱ་སྟོང་མཐོང་བ་དང་
[043-119a3] དེ་དག་གི་བྱིན་གྱི་རླབས་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་བརྒྱ་སྟོང་སྐྱོད་པ་དང། སངས་རྒྱས་ཀྱི་ཞིང་བརྒྱ་སྟོང་དུ་འགྲོ་བ་དང། འཇིག་རྟེན་གྱི་
[043-119a4] ཁམས་བརྒྱ་སྟོང་སྣང་བར་བྱ་བ་དང། སེམས་ཅན་བརྒྱ་སྟོང་ཡོངས་སུ་སྨིན་པར་བྱ་བ་དང། བསྐལ་པ་བརྒྱ་སྟོང་དུ་གནས་པར་བྱ་བ་དང། སྔོན་གྱི་མཐའ་དང། ཕྱི་མའི་མཐའི་
[043-119a5] བསྐལ་པ་བརྒྱ་སྟོང་ལ་རབ་ཏུ་འཇུག་པ་དང། ཆོས་ཀྱི་སྒོ་བརྒྱ་སྟོང་རྣམ་པར་འབྱེད་པ་དང། ལུས་བརྒྱ་སྟོང་ཡོངས་སུ་བསྟན་པ་དང། ལུས་རེ་རེ་ལ་ཡང་བྱང་ཆུབ་སེམས་
[043-119a6] དཔའི་འཁོར་བརྒྱ་སྟོང་ཡང་དག་པར་བསྟན་པར་བྱ་བའི་བརྩོན་འགྲུས་ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའ་སྨོན་ལམ་གྱི་མཐུ་ཅན་རྣམས་
[043-119a7] སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་འཕྲུལ་ལམ། མིག་གམ། སྤྱོད་ཡུལ་ལམ། དབྱངས་སམ། སྤྱོད་པའམ། རྒྱན་


[043-119b0] [119B] 
[043-119b1] བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང་བསྐལ་པ་སྟོང་ཕྲག་དུ་མ་དང། བསྐལ་
[043-119b2] པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མའི་བར་གྱིས་བགྲང་བར་དཀའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་
[043-119b3] སྙིང་པོས་དོན་འདི་ཉིད་ཡང་བརྟག་པ་དང་བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་ཡོན་ཏན་འབྱུང་གནས་བསམ་དག་སེམས་དེས་པ།།
[043-119b4] སྐྱོ་ཞིང་འདོད་ཆགས་བྲལ་ཏེ་འཚེ་མེད་སེམས་དང་ལྡན། །སེམས་བསྐྱེད་བསྟན་པ་དགའ་ལྡན་རྒྱ་ཆེན་ཤུགས་ཅན་རྣམས། །མཁས་པ་བདག་ཉིད་ཆེ་བའི་སེམས་ལྡན་
[043-119b5] གསུམ་པ་གནོན། །འོད་བྱེད་ས་ཕྱོགས་འདི་ལ་གནས་པའི་མཁས་པ་ནི་།སྡུག་བསྔལ་མི་རྟག་མི་སྡུག་རབ་ཏུ་འཇིག་ཆོས་དང། །རིང་པོར་མི་གནས་སྐད་ཅིག་སྙིང་པོ་མེད་
[043-119b6] པར་ནི། །འདུས་བྱས་རྣམ་པ་འོང་བ་མེད་ལ་རབ་ཏུ་རྟོག་ནད་དུ་གྱུར་པ་མྱ་ངན་སྨྲེ་སྔགས་འདོན་དང་བཅས། །གནོད་དང་འཁྲུག་དང་སྡུག་དང་མི་སྡུག་རྗེས་འབྲང་བ། །སྡུག་
[043-119b7] བསྔལ་ཡིད་བློང་ཕུང་པོ་འབར་བའི་མེ་འདྲ་བར། །འདུས་བྱས་མཐའ་ཡས་ཀུན་ནས་འབར་མཐོང་དེ་ལས་སྐྱོད། །སྲིད་པ་གསུམ་པོ་ཀུན་ལས་སྐྱོ་ཞིང་ལྟོས་སེམས་མེད། །བདེ་


[043-120a0] [120A] 
[043-120a1] ༄༅། །གཤེགས་ཡེ་ཤེས་འདོད་ཅིང་བློ་གཞན་མེད་པ་སྟེ། །བསམ་དུ་མེད་ཅིང་གཞལ་ཡས་ཕ་རོལ་མཐའ་ཡས་པའི། །རྒྱལ་པའི་ཡེ་ཤེས་གནོད་
[043-120a2] མེད་དེ་དག་རབ་ཏུ་མཐོང། །དེ་དག་སངས་རྒྱས་ཡེ་ཤེས་གནོད་མེད་མཐོང་གྱུར་ནས། །སྐྱབས་མེད་མགོན་དང་བྲལ་པ་རབ་ཏུ་དགྲོལ་བའི་ཕྱིར། །རྟག་ཏུ་དབུལ་ཞིང་མེ་
[043-120a3] གསུམ་ཀུན་ནས་འབར་གྱུར་དང། །སྲིད་པའི་བཙོན་རར་སྡུག་བསྔལ་སྣ་བརྒྱས་སེམས་བསྐོར་ཅིང། །ཉོན་མོངས་བསྒྲིབས་དང་རྣམ་པར་ལྟ་དང་འདོད་ཉམས་པ། །བདེ་
[043-120a4] གཤེགས་ཆོས་ཀྱི་དགའ་བ་སྟོར་བའི་བྱིས་པ་རྣམས། །འཁོར་བའི་རྒྱུད་དུ་འབབ་ཅིང་ཐར་པས་དངངས་གྱུར་པ། །བདག་གིས་བསྐྱབས་པ་ཡིན་ཞེས་བརྩོན་འགྲུས་དམ་དུ་
[043-120a5] རྩོམ༑ ༑ཡེ་ཤེས་འདོད་པས་ལྟོས་པ་མེད་པར་འགྲོ་དོན་བྱེད། །གང་རྒྱུས་རྣམ་ཐར་ལམ་གྱི་རྒྱུད་ནི་གང་ཞེས་རྟོག་བདེ་གཤེགས་ཡེ་ཤེས་བསྒྲིབས་པ་མེད་ལས་གཞན་
[043-120a6] མེད་ན། །བདེ་གཤེགས་ཡེ་ཤེས་དེ་ཡང་ཤེས་རབ་མཐུས་འབྱུང་སྟེ་།ཤེས་རབ་ཐོས་ལས་འབྱུང་བར་བྱང་ཆུབ་སེམས་དཔའ་རྟོག་དེ་ལྟར་ཤེས་ནས་ཐོས་དོན་སྤྱད་
[043-120a7] པར་བརྩོན་འགྲུས་རྩོམ། །ཉིན་མཚན་ཉན་པའི་རྒྱུར་སྤྱོད་བྱ་བ་གཞན་མེད་པར། །ཆོས་ཀྱི་དོན་གཉེར་ཆོས་ལ་རབ་ཏུ་རྟེན་པ་ཡིན་།ནོར་བུ་མུ་ཏིག་རིན་ཆེན་ཚོགས་དང་


[043-120b0] [120B] 
[043-120b1] །སྲིད་ལོངས་དུ་མ་ཕོ་བྲང་ཕུན་ལྡན་དམ་པ་དང། །ཆུང་མ་དག་དང་བུ་དང་མཐུན་པར་སྤྱོད་བའི་འཁོར་།ལྟོས་མེད་སེམས་ཀྱིས་མཁས་པ་ཆོས་ཀྱི་དོན་དུ་
[043-120b2] གཏོང། །མགོ་དང་རྐང་ལག་མིག་དང་དེ་བཞིན་བདག་གི་ཤ་ལྕེ་དང་མཆེ་བ་རྣ་བ་སྣ་དང་ཁྲག་རྣམས་དང། །ཕངས་པའི་རྐང་དང་སྙིང་ཕྱུང་ཡོངས་སུ་གཏོང་བར་བྱེད། །འདི་
[043-120b3] ནི་དཀའ་བར་མི་རྩི་ཐོས་པ་དེ་དཀར་རྩི། །ལ་ལ་དེ་དྲུང་འོངས་ཤིང་དེ་སྐད་སྨྲར་གྱུར་ཏེ། །དེ་སྟེ་མེ་ལྕེ་མི་བཟད་འབར་དོང་མཆོང་ཕོད་ན། །བདེ་གཤེགས་བསྟན་ཆོས་རིན་
[043-120b4] ཆེན་བཤད་དོ་ཞེས་ན་ཡང། །ཐོས་ནས་མི་དམའི་ཡིད་ཀྱིས་ཡོན་ཏན་དོན་དུ་མཆོད། །ཆོས་ཀྱི་ཚིག་གཅིག་དོན་དུ་རི་རབ་བརྩེས་བཏགས་པར་།སྟོང་གསུམ་མེས་བཀང་
[043-120b5] ཚངས་རིས་ཡུལ་ནས་མཆོངས་གྱུར་ཀྱང། །ད་དུང་རྒྱལ་བའི་བྱང་ཆུབ་ཡངས་པ་ཐོབ་དཀའ་ན། །དེ་སྟེ་ཐ་མལ་མི་བདེས་རྙེད་འགྱུར་ཤིན་ཏུ་བདེ། །དྲང་སྲོང་མཆོག་གི་ཡེ་
[043-120b6] ཤེས་འཐོབ་འགྱུར་ཇི་སྲིད་པ། །དེ་སྲིད་བར་དུ་མནར་མེད་སྡུག་བསྔལ་བཟོད་བྱ་ན། །མི་ཡི་སྡུག་བསྔལ་ཕུང་པོ་སྣ་ཚོགས་ཅི་སྨོས་ཀྱི་།ཆོས་རབ་མཉམ་པའི་དོན་དུ་བདག་
[043-120b7] གིས་ཉམས་བླང་ཞེས། །ཆོས་རྣམས་ཐོས་པར་གྱུར་ནས་ཚུལ་བཞིན་སེམས་པར་བྱེད། །བསམ་གཏན་ཚད་མེད་དེ་བཞིན་གཟུགས་མེད་རྣམ་པ་བཞི། །མངོན་པར་ཤེས་པའི་


[043-121a0] [121A] 
[043-121a1] ༄༅། །དམ་པ་ལྔ་པོ་མངོན་སྒྲུབ་ཀྱང། །དེ་དག་དབང་གིས་སྐྱེ་བར་དེ་དག་འགྱུར་བ་མིན། །ལེགས་ལྡན་འདི་གནས་སངས་རྒྱས་ཁྲག་ཁྲིག་མང་
[043-121a2] པོ་ལ། །མཆོད་པར་བྱེད་ཅིང་དེས་རྟོགས་ཡིད་ཀྱིས་ཆོས་ཀྱང་ཉན་།བསྲབས་པར་གྱུར་ཅིང་ལོག་བྲལ་ཡོངས་སུ་དག་པར་འགྱུར། །སྐྱོན་མེད་གསེར་སྦྲམ་ཇི་ལྟར་སྲང་
[043-121a3] ལ་གཅལ་བ་བཞིན། །དེ་གནས་ཡོན་ཏན་ལྡན་པ་ལྷ་ཡི་བདག་པོ་སྟེ་།དབང་སྒྱུར་དོན་བྱེད་འདོད་པའི་ནད་ཀྱི་རྣམ་པ་སེལ། །ལྷ་མང་སྣ་ཚོགས་དུ་མ་དགེ་བའི་ལམ་ལ་
[043-121a4] དགོད། །སངས་རྒྱས་ཡོན་ཏན་མངོན་འདོད་བསམ་པ་གཞན་ཡང་མེད་།འདི་ལ་གནས་པའི་རྒྱལ་སྲས་བརྩོན་འགྲུས་རབ་རྩོམ་སྟེ། །བརྒྱ་ཕྲག་སྟོང་ལས་མི་ཉུང་ཏིང་
[043-121a5] འཛིན་ཐོབ་པ་ཡིན། །མཚན་རབ་སྐུ་བརྒྱན་སངས་རྒྱས་རྣམས་ཀྱང་རབ་ཏུ་མཐོང། །ཡན་ཆད་སྨོན་ལམ་རབ་ལྡན་ཡོན་ཏན་བསམ་མི་ཁྱབ་།དེ་ལྟར་ས་མཆོག་གསུམ་
[043-121a6] པ་འདི། །འཇིག་རྟེན་ཀུན་ལ་ཕན་བརྩོན་པའི། །བྱང་ཆུབ་སེམས་དཔའི་མཆོག་རྣམས་ལ། །རྒྱལ་བའི་སྲས་ཀྱིས་བསྟན་པ་ཡིན། །འོད་བྱེད་པ་ཞེས་བྱ་བ་སྟེ། །བྱང་
[043-121a7] ཆུབ་སེམས་དཔའི་ས་གསུམ་པའོ། །ས་མཆོག་དམ་པ་ཡིད་འོང་ཕུལ་གྱི་།སྤྱོད་པ་ཡངས་པ་འདི་འདྲ་ཐོས་ནས། །རྒྱལ་སྲས་ཡིད་དགའ་ཤིན་ཏུ་མགུ་གྱུར། །རྒྱལ་བ་ལ་ནི་


[043-121b0] [121B] 
[043-121b1] །ཆོས་འདི་ཤིན་ཏུ་བསྟན་ཅིང་བརྗོད་པས་།ལན་ཚྭའི་གངས་ཆེན་མཚོ་ཡང་གཡོས་འགྱུར། །ལྷ་ཡི་བུ་མོ་ཡིད་འོང་སྙན་པའི། །གླུ་ཡི་དབྱངས་སུ་ཆོས་
[043-121b2] རབ་དབྱངས་ལེན། །དབང་སྒྱུར་ལྷ་དབང་ཤིན་ཏུ་ཡིད་དགའ། །བདེ་གཤེགས་རིན་ཆེན་ལྷ་རྫས་ནོར་འཐོར། །དོན་འགྲུབ་ཡོན་ཏན་ཕ་རོལ་ཕྱིན་པའི། །རྒྱལ་བ་དེ་ཚེ་གསུང་རབ་
[043-121b3] སྒྲོག་མཛད། །ཅི་ཕྱིར་ཞེ་ན་ཆོས་ཀྱི་དམ་པ། །རྫོགས་པའི་བྱང་ཆུབ་སེམས་དཔའི་སྤྱོད་རབ། །དེ་རིང་འདིར་ཐོས་མཁས་པའི་ས་དེ་།བསྐལ་པ་བརྒྱ་ཡང་ཐོས་པར་རབ་དཀའ།།
[043-121b4] རྒྱལ་སྲས་མཁས་ལ་སྤྱོད་པའི་དམ་པ། །ལྷ་དང་མི་ལ་ཕན་པས་ཡང་ཤོད། །ས་དོན་ངེས་པ་མ་ནོར་ལམ་འདི། །ལྷ་མ་ང་འདི་དག་ཡིད་དགའ་ཉན་འགྱུར། །བདེ་བར་གཤེགས་པའི་
[043-121b5] སྲས་པོ་ལ། །རྣམ་ཐར་ཟླ་བས་ཡང་སྨྲས་པ། །བཞི་པོར་ཡང་དག་འབར་བ་ཡི། །སྤྱོད་ཡུལ་མཁས་པས་བཤད་པར་མཛོད། །བྱང་ཆུབ་སེམས་དཔའ་རྡོ་རྗེའི་སྙིང་པོས་
[043-121b6] སྨྲས་པ། ཀྱེ༑ རྒྱལ་བའི་སྲས་དང། །དེ་ལྟར་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་གསུམ་པ་ལ་སྣང་བ་ཤིན་ཏུ་སྦྱངས་པ་ནི་བྱང་ཆུབ་སེམས་དཔའི་ས་བཞི་པ་
[043-121b7] ཡོངས་སུ་གནོན་ཏོ། །དེ་ཆོས་སྣང་བ་ལ་འཇུག་པ་བཅུ་ཡོངས་སུ་གནོན་ཏེ། བཅུ་གང་ཞེ་ན། འདི་ལྟ་སྟེ། སེམས་ཅན་གྱི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང་


[043-122a0] [122A] 
[043-122a1] ༄༅། །འཇིག་རྟེན་གྱི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང། ཆོས་ཀྱི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང། ནམ་མཁའི་
[043-122a2] ཁམས་རྣམ་པར་སྤྱད་པ་སྣང་བ་ལ་འཇུག་པ་དང། རྣམ་པར་ཤེས་པའི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང། འདོད་པའི་ཁམས་རྣམ་པར་དཔྱད་པ་སྣང་
[043-122a3] བ་ལ་འཇུག་པ་དང། གཟུགས་ཀྱི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང། གཟུགས་མེད་པའི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང། བསམ་པ་དང་
[043-122a4] མོས་པ་ཡངས་པའི་ཁམས་རྣམ་པར་དཔྱད་པ་སྣང་བ་ལ་འཇུག་པ་དང། བདག་ཉིད་ཆེ་བའི་བསམ་པ་དང། མོས་པའི་ཁམས་རྣམ་པར་དཔྱད་པ་སྣང་བ་ལ་འཇུག་པ་
[043-122a5] དང༑ ཆོས་སྣང་བ་ལ་འཇུག་པ་བཅུ་པོ་འདི་དག་གིས་ཡོངས་སུ་གནོན་ཏོ། །ཀྱེ༑ རྒྱལ་བའི་སྲས་དག་དེ་ལ་བྱང་ཆུབ་སེམས་དཔའི་ས་འོད་འཕྲོ་བ་ཅན་ཐོབ་པའི་བྱང་
[043-122a6] ཆུབ་སེམས་དཔའ་ནི་དེ་བཞིན་གཤེགས་པའི་རིགས་སུ་དེའི་བདག་ཉིད་ཀྱི་ཆོས་རབ་ཏུ་འཐོབ་པའི་ཕྱིར་ཡེ་ཤེས་ཡོངས་སུ་སྨིན་པར་བྱེད་པའི་ཆོས་བཅུས་ཡང་དག་
[043-122a7] པར་འབྱུང་བ་ཡིན། བཅུ་གང་ཞེ་ན། འདི་ལྟ་སྟེ། ཕྱིར་མི་ལྡོག་པའི་བསམ་པ་དང། དཀོན་མཆོག་གསུམ་ལ་དད་པ་མི་ཕྱེད་པ་རབ་ཏུ་ཐོབ་པའི་མཐར་ཐུག་པ་དང་


[043-122b0] [122B] 
[043-122b1] འཇིག་པར་རྣམ་པར་བསྒོམ་པ་དང་རང་བཞིན་གྱིས་མ་སྐྱེས་པ་རྣམ་པར་བསྒོམ་པ་དང། འཇིག་རྟེན་རྒྱུ་ཞིང་ལྡོག་པ་རྣམ་པར་བསྒོམ་པ་དང། ལས་ཀྱི་
[043-122b2] སྲིད་པར་སྐྱེ་བ་རྣམ་པར་བསྒོམ་པ་དང། འཁོར་བ་དང་མྱ་ངན་ལས་འདས་པ་རྣམ་པར་བསྒོམ་པ་དང། སེམས་ཅན་གྱི་ཞིང་དང་ལས་རྣམ་པར་བསྒོམ་པ་དང། སྔོན་གྱི་མཐའ་
[043-122b3] དང་ཕྱི་མའི་མཐའ་རྣམ་པར་བསྒོམ་པ་དང། མེད་པའི་མཐའ་དང་ཟད་པའི་མཐའ་རྣམ་པར་བསྒོམ་པ་སྟེ། ཀྱེ༑ རྒྱལ་བའི་སྲས་དག་ཡེ་ཤེས་ཡོངས་སུ་སྨིན་པར་བྱེད་པའི་
[043-122b4] ཆོས་བཅུ་པོ་འདི་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་བཞིན་གཤེགས་པའི་རིགས་སུ་དེའི་བདག་ཉིད་ཀྱི་ཆོས་རབ་ཏུ་འཐོབ་པའི་ཕྱིར་ཡང་
[043-122b5] དག་པར་བྱུང་བ་ཡིན། ཀྱེ༑ རྒྱལ་བའི་སྲས་དག། བྱང་ཆུབ་སེམས་དཔའི་ས་འོད་འཕྲོ་བ་ཅན་ལ་གནས་པའི་བྱང་ཆུབ་སེམས་དཔའ་དེ་ནི་ཡོངས་སུ་སྦྱོང་བ་དང་ལྡན་ཞིང་
[043-122b6] ཤེས་བཞིན་ཅན་དྲན་པ་དང་ལྡན་པར་འཇིག་རྟེན་གྱི་ཆགས་སེམས་དང། ཡིད་མི་བདེ་བ་རྣམ་པར་སྤངས་ཏེ། ནང་གི་ལུས་ལ་ལུས་ཀྱི་རྗེས་སུ་ལྟ་བར་གནས་སོ། །ཡོངས་སུ་
[043-122b7] སྦྱོང་བ་དང་ལྡན་ཞིང་ཤེས་བཞིན་ཅན་དྲན་པ་དང་ལྡན་པར་འཇིག་རྟེན་གྱི་ཆགས་སེམས་དང་ཡིད་མི་བདེ་བ་རྣམ་པར་སྤད་[?] ཏེ་ཕྱིའི་ལུས་ལ་ལུས་ཀྱི་རྗེས་སུ་ལྟ་བར་གནས་སོ། །སྤྱོད་པ་


[043-123a0] [123A] 
[043-123a1] ༄༅། །དང་ལྡན་ཞིང་ཤེས་བཞིན་ཅན་དྲན་པ་དང་ལྡན་པར་འཇིག་རྟེན་གྱི་ཆགས་སེམས་དང་ཡིད་མི་བདེ་བ་རྣམ་པར་སྤངས་ཏེ་ཕྱི་ནང་གི་ལུས་ལ་
[043-123a2] ལུས་ཀྱི་རྗེས་སུ་ལྟ་བར་གནས་སོ། །དེ་བཞིན་དུ་ནང་གི་ཚོར་བ་དང། ཕྱི་རོལ་གྱི་ཚོར་བ་དང། ཕྱི་ནང་གི་ཚོར་བ་དང། དེ་བཞིན་དུ་ནང་གི་སེམས་དང། ཕྱི་རོལ་གྱི་སེམས་
[043-123a3] དང། ཕྱི་ནང་གི་སེམས་ལ་ལྟ་སྟེ། སྦྱོང་བ་དང་ལྡན་ཞིང་ཤེས་བཞིན་ཅན་དྲན་པ་དང་ལྡན་པར་འཇིག་རྟེན་གྱི་ཆགས་སེམས་དང། ཡིད་མི་བདེ་བ་རྣམ་པར་སྤངས་ཏེ་
[043-123a4] ནང་གི་ཆོས་ལ་ཆོས་ཀྱི་རྗེས་སུ་ལྟ་བར་གནས་སོ། །ཡོངས་སུ་སྦྱོང་བ་དང་ལྡན་ཞིང་ཤེས་བཞིན་ཅན་དྲན་པ་དང་ལྡན་པར་འཇིག་རྟེན་གྱི་ཆགས་སེམས་དང་ཡིད་མི་བདེ་བ་
[043-123a5] རྣམ་པར་སྤངས་ཏེ། ཕྱི་རོལ་གྱི་ཆོས་ལ་ཆོས་ཀྱི་རྗེས་སུ་ལྟ་བར་གནས་སོ། །ཡོངས་སུ་སྦྱོང་བ་དང་ལྡན་ཞིང་ཤེས་བཞིན་ཅན་དྲན་པ་དང་ལྡན་པར་འཇིག་རྟེན་གྱི་ཆགས་
[043-123a6] སེམས་དང། ཡིད་མི་བདེ་བ་རྣམ་པར་སྤངས་ཏེ། ཕྱི་ནང་གི་ཆོས་ལ་ཆོས་ཀྱི་རྗེས་སུ་ལྟ་བར་གནས་སོ། །དེ་སྡིག་ཏོ་དང་མི་དགེ་བའི་ཆོས་མ་སྐྱེས་པ་རྣམས་མི་སྐྱེ་བའི་ཕྱིར་
[043-123a7] དད་པ་བསྐྱེད་དོ། །རྩོལ་ལོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་ཏེ། །སྨོན་ལམ་ཡང་དག་པར་འདེབས་སོ། །སྡིག་ཏོ་དང་མི་དགེ་བའི་ཆོས་སྐྱེས་པ་རྣམ་པར་


[043-123b0] [123B] 
[043-123b1] །རྩོལ་ལོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་ཏོ། །སྨོན་ལམ་ཡང་དག་པར་འདེབས་སོ་།དགེ་བའི་ཆོས་མ་སྐྱེས་པ་རྣམས་སྐྱེ་བར་
[043-123b2] འགྱུར་བར་དད་པ་བསྐྱེད་དོ། །རྩོལ་ལོ། །བརྩོན་འགྲུས་རྩོམ་མོ་།སེམས་རབ་ཏུ་འཛིན་ཏོ། །སྨོན་ལམ་ཡང་དག་པར་འདེབས་སོ། །དགེ་བའི་ཆོས་སྐྱེས་པ་རྣམས་གནས་པ་དང་
[043-123b3] མི་ཉམས་པ་དང། རྒྱ་ཆེར་འགྱུར་བ་དང། དེ་བས་ཀྱང་འཕེལ་བར་འགྱུར་བ་དང། བསྒོམ་པ་དང། ཡོངས་སུ་རྫོགས་པར་འགྱུར་བའི་ཕྱིར་དད་པ་བསྐྱེད་དོ། །རྩོལ་ལོ། །བརྩོན་
[043-123b4] འགྲུས་རྩོམ་མོ། །སེམས་རབ་ཏུ་འཛིན་ཏོ། །སྨོན་ལམ་ཡང་དག་པར་འདེབས་སོ། །དེ་མོས་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་
[043-123b5] གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ་རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །བརྩོན་འགྲུས་ཀྱི་ཏིང་ངེ་འཛིན་སྤོང་
[043-123b6] བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ་རྣམ་པར་སྤངས་པས་ཡོངས་སུ་
[043-123b7] གྲུབ་པ་ཡོངས་སུ་སྒོམ་མོ། །སེམས་ཀྱི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ་འདོད་ཆགས་དང་བྲལ་བ་ལ་གནས་པ་


[043-124a0] [124A] 
[043-124a1] ༄༅། །འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །དཔྱོད་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་
[043-124a2] རྫུ་འཕྲུལ་གྱི་རྐང་པ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །།
[043-124a3] དད་པའི་དབང་པོ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-124a4] བརྩོན་འགྲུས་ཀྱི་དབང་པོ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-124a5] དྲན་པའི་དབང་པོ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-124a6] ཏིང་ངེ་འཛིན་གྱི་དབང་པོ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-124a7] ཤེས་རབ་ཀྱི་དབང་པོ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །


[043-124b0] [124B] 
[043-124b1] འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །བརྩོན་
[043-124b2] འགྲུས་ཀྱི་སྟོབས་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །དྲན་
[043-124b3] པའི་སྟོབས་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །ཏིང་ངེ་
[043-124b4] འཛིན་གྱི་སྟོབས་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །ཤེས་
[043-124b5] རབ་ཀྱི་སྟོབས་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །དྲན་པ་ཡང་
[043-124b6] དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །ཆོས་
[043-124b7] རྣམ་པར་དབྱེ་བ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་


[043-125a0] [125A] 
[043-125a1] ༄༅། །པ་ཡོངས་སུ་སྒོམ་མོ། །བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་
[043-125a2] པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །དགའ་བ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ་འདོད་ཆགས་དང་བྲལ་བ་
[043-125a3] ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །བག་ཡོད་པ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ་
[043-125a4] འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་
[043-125a5] དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །བཏང་སྙོམས་ཡང་
[043-125a6] དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་
[043-125a7] མོ༑ ༑ཡང་དག་པའི་ལྟ་བ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་


[043-125b0] [125B] 
[043-125b1] ༑ཡང་དག་པའི་རྟོག་པ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། །རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-125b2] ཡང་དག་པའི་དག་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །ཡང་
[043-125b3] དག་པའི་ལས་ཀྱི་མཐའ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-125b4] ཡང་དག་པའི་འཚོ་བ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-125b5] ཡང་དག་པའི་རྩོལ་བ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །
[043-125b6] ཡང་དག་པའི་དྲན་པ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །ཡང་
[043-125b7] དག་པའི་ཏིང་ངེ་འཛིན་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤངས་པས་ཡོངས་སུ་གྲུབ་པ་ཡོངས་སུ་སྒོམ་མོ། །


[043-126a0] [126A] 
[043-126a1] ༄༅། །དེ་དག་ཀྱང་སེམས་ཅན་ཐམས་ཅད་ལ་ལྟ་བ་དང། སྔོན་གྱི་སྨོན་ལམ་མངོན་པར་བསྒྲུབས་པས་ཉེ་བར་བརྟན་པ་དང། སྙིང་རྗེ་ཆེན་པོ་སྔོན་དུ་བཏང་བ་དང། བྱམས་
[043-126a2] པ་ཆེན་པོ་དང་ལྡན་པར་བྱ་བ་དང། ཐམས་ཅད་མཁྱེན་པའི་ཡེ་ཤེས་ལ་དམིགས་པ་དང། སངས་རྒྱས་ཀྱི་ཞིང་བསྒྲུབ་ཅིང་རྒྱན་མངོན་པར་གྲུབ་པར་བྱ་བ་དང། དེ་བཞིན་
[043-126a3] གཤེགས་པའི་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་མ་འདྲེས་པ་དང། གཟུགས་དང། མཚན་དང། དཔེ་བྱད་བཟང་པོ་དང་དབྱངས་ཀྱི་ཡན་ལག་དང་
[043-126a4] གསུང་ཕུན་སུམ་ཚོགས་པ་མངོན་པར་བསྒྲུབ་པ་དང། གོང་ནས་གོང་དུ་ཁྱད་པར་དུ་འགྱུར་བའི་ཆོས་ཡོངས་སུ་བཙལ་བ་དང། སངས་རྒྱས་ཀྱི་རྣམ་པར་ཐར་པ་ཟབ་མོ་
[043-126a5] ཐོས་པ་ཁོང་དུ་ཆུད་པར་བྱ་བ་དང། ཤེས་རབ་དང་ཐབས་ལ་ཤིན་ཏུ་མཁས་པས་རྣམ་པར་སྤྱོད་པའི་ཕྱིར་རོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའི་ས་འོད་
[043-126a6] འཕྲོ་བ་ཅན་འདི་ལ་གནས་པའི་བྱང་ཆུབ་སེམས་དཔའ་ནི་གང་འདི་ལ་འཇིག་ཚོགས་ལ་ལྟ་བ་ལ་སོགས་པ་བདག་ཏུ་མངོན་པར་ཆགས་པ་དང་སེམས་ཅན་དུ་མངོན་པར་
[043-126a7] ཆགས་པ་དང། སྲོག་དང། གསོ་བ་དང། གང་ཟག་དང། ཤེད་བདག་དང། ཤེད་ལས་སྐྱེས་པ་ལ་མངོན་པར་ཆགས་པ་དང། ཕུང་པོ་དང། ཁམས་དང། སྐྱེ་མཆེད་


[043-126b0] [126B] 
[043-126b1] བརྐྱང་བ་དང། བསྐུམ་པ་དང། རྣམ་པར་བརྟགས་པ་དང། རྣམ་པར་དཔྱད་པ་དང། དྲན་པ་དང། བདག་གིར་བྱས་པ་དང། ནོར་དུ་
[043-126b2] བྱས་པ་དང། བརྟན་པའི་གནས་སུ་གྱུར་པ་དེ་དག་ཐམས་ཅད་ཀྱི་ཐམས་ཅད་དུ་རབ་ཏུ་ཤེས་སོ། །རབ་ཏུ་སྤོང་ངོ། །དེ་འདི་ལྟར་ལས་གང་བྱ་བའི་མི་ཆ་བ་ཡང་དག་པར་རྫོགས་པའི་
[043-126b3] སངས་རྒྱས་ཀྱིས་སྨད་པ། ཀུན་ནས་ཉོན་མོངས་པ་དང་ལྡན་པ་དེ་དག་ཐམས་ཅད་ཀྱི་ཐམས་ཅད་དུ་སྤོང་ངོ། །ལས་གང་བྱ་བའི་རིགས་པ་ཡང་དག་པར་རྫོགས་པའི་སངས་རྒྱས་ཀྱིས་
[043-126b4] བསྔགས་པ། བྱང་ཆུབ་ཀྱི་ལམ་གྱི་ཚོགས་དང་མཐུན་པ། དེ་དག་ཡང་དག་པར་བླངས་ཤིང་གནས་ཏེ། དེ་ཕྱིར་ཞིང་ཇི་ལྟ་ཇི་ལྟར་ཐབས་དང་ཤེས་རབ་ཀྱིས་མངོན་པར་བསྒྲུབས་
[043-126b5] པའི་ལམ་ཡང་དག་པར་བསྒྲུབ་པའི་ཕྱིར་ལམ་གྱི་ཡན་ལག་རྣམས་སྒོམ་པ། དེ་ལྟ་དེ་ལྟར་འཇམ་པའི་སེམས་དང་ལྡན་པ་ཡིན། མཉེན་པའི་སེམས་དང་ལྡན་པ་ཡིན། ལས་སུ་
[043-126b6] རུང་བའི་སེམས་དང་ལྡན་པ་ཡིན། ཕན་པ་དང་བདེ་བ་སྐྱེད་པའི་སེམས་དང་ལྡན་པ་ཡིན། ཀུན་ནས་ཉོན་མོངས་པ་མེད་པའི་སེམས་དང་ལྡན་པ་ཡིན། གོང་ནས་གོང་དུ་ཁྱད་པར་ཡོངས་
[043-126b7] སུ་ཚོལ་བའི་སེམས་དང་ལྡན་པ་ཡིན། ཡེ་ཤེས་ཀྱི་ཁྱད་པར་ལ་མོས་པའི་སེམས་དང་ལྡན་པ་ཡིན། འགྲོ་བ་ཐམས་ཅད་ཡོངས་སུ་བསྐྱབ་པའི་སེམས་དང་ལྡན་པ་ཡིན། བླ་མ་ལ་


[043-127a0] [127A] 
[043-127a1] ༄༅། །རིམ་གྲོ་བྱ་བ་དང་མཐུན་པའི་སེམས་དང་ལྡན་པ་ཡིན་ཇི་སྐད་དུ་ཐོས་པའི་ཆོས་ལ་ནན་ཏན་དུ་བྱེད་པའི་སེམས་དང་ལྡན་པ་ཡིན་ཏེ། དེ་ནི་བྱས་པ་
[043-127a2] ཤེས་པས་དྲིན་དུ་གཟོ་བ་ཡིན། འགྲོགས་ན་བདེ་ཞིང་དེས་པ་ཡིན། འཇམ་ཞིང་མཉེན་པ་ཡིན། སྒྱུ་མེད་ཅིང་ང་རྒྱལ་མེད་པ་ཐིབས་པོ་མེད་པར་སྤྱོད་པ་ཡིན། མཐུན་པར་
[043-127a3] འཛིན་ཅིང་ང་ལོ་བདེ་བ་ཡིན་ཏེ། དེ་དེ་ལྟར་བཟོད་པ་དང་ལྡན། དེ་ལྟར་དུལ་བ་དང་ལྡན། དེ་ལྟར་ཞི་བ་དང་ལྡན་ཏེ། དེ་ལྟར་བཟོད་ཅིང་དུལ་བ་ཞི་བ་དང་ལྡན་པས། གོང་
[043-127a4] དུ་ས་ཡོངས་སུ་སྦྱོང་བའི་ལས་རྣམས་ཡིད་ལ་བྱེད་ཅིང་ཡང་དག་པར་སྤྱོད་པས་ཕྱིར་མི་ལྡོག་པའི་བརྩོན་འགྲུས་དང་ལྡན་པ་ཡིན་རྒྱུན་མ་ཆད་པའི་བརྩོན་འགྲུས་དང་ལྡན་པ་
[043-127a5] ཡིན༑ ཀུན་ནས་ཉོན་མོངས་པ་མེད་པའི་བརྩོན་འགྲུས་དང་ལྡན་པ་ཡིན། ཟློག་པར་མི་ནུས་པའི་བརྩོན་འགྲུས་དང་ལྡན་པ་ཡིན། སྐྱོ་བ་མེད་པའི་བརྩོན་འགྲུས་དང་ལྡན་པ་
[043-127a6] ཡིན། ཡངས་པའི་བརྩོན་འགྲུས་དང་ལྡན་པ་ཡིན། མཐའ་ཡས་པའི་བརྩོན་འགྲུས་དང་ལྡན་པ་ཡིན། ཤིན་ཏུ་སྦྱངས་པའི་བརྩོན་འགྲུས་དང་ལྡན་པ་ཡིན། མི་མཉམ་པ་དང་
[043-127a7] མཉམ་པའི་བརྩོན་འགྲུས་དང་ལྡན་པ་ཡིན། མི་འཕྲོགས་པའི་བརྩོན་འགྲུས་དང་ལྡན་པ་ཡིན། སེམས་ཅན་ཐམས་ཅད་ཡོངས་སུ་སྨིན་པར་བྱེད་པའི་བརྩོན་འགྲུས་དང་ལྡན་པ་


[043-127b0] [127B] 
[043-127b1] ཚུལ་དང་མི་ཚུལ་བ་བྱེ་བྲག་ཕྱེད་པའི་བརྩོན་འགྲུས་དང་ལྡན་པ་ཡིན་ཏེ། ཕྱིར་ཞིང་དེའི་བསམ་པའི་ཁམས་ཡོངས་སུ་དག་པར་འགྱུར་རོ། །ལྷག་པའི་བསམ་པའི་ཁམས་
[043-127b2] དང་རྣམ་པར་མི་འབྲལ་ལོ། །མོས་པའི་ཁམས་ཀྱང་ཤིན་ཏུ་བྱང་བར་འགྱུར་རོ། །དགེ་བའི་རྩ་བ་རྣམ་པར་འཕེལ་བ་དང་ཡོངས་སུ་སྐྱེའོ། །འཇིག་རྟེན་གྱི་དྲི་མའི་རྙོག་པ་དང་ཡང་
[043-127b3] བྲལ་བར་འགྱུར་རོ། །ཐེ་ཚོམ་དང། ཡིད་གཉིས་དང། ནེམ་ནུར་ཡང་རྒྱུན་ཆད་པར་འགྱུར་རོ། །ནེམ་ནུར་མེད་པ་ལ་མངོན་སུམ་དུ་གྱུར་པ་ཡང་ཡོངས་སུ་རྫོགས་པར་འགྱུར་རོ། །
[043-127b4] དགའ་བ་དང་བག་ཡངས་ཀྱང་ཡང་དག་པར་འབྱུང་ངོ། །དེ་བཞིན་གཤེགས་པ་ལ་དད་པ་རླབས་པོ་ཆེ་ཡང་མངོན་སུམ་དུ་འགྱུར་རོ་།སེམས་ཀྱི་བསམ་པ་ཚད་མེད་པ་ཡང་
[043-127b5] ཡང་དག་པར་སྐྱེའོ། །དེ་བྱང་ཆུབ་སེམས་དཔའི་ས་འོད་འཕྲོ་བ་ཅན་འདི་ལ་གནས་པའི་ཚེ་ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་མང་པོ་སྣང་བར་འགྱུར་ཏེ་
[043-127b6] ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་ཕྲག་མང་པོ་དང་སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་
[043-127b7] བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་མང་པོ་དང། སངས་རྒྱས་ཁྲག་ཁྲིག་བརྒྱ་ཕྲག་མང་པོ་དང། སངས་རྒྱས་ཁྲག་ཁྲིག་སྟོང་ཕྲག་མང་པོ་དང། སངས་རྒྱས་ཁྲག་


[043-128a0] [128A] 
[043-128a1] ༄༅། །ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་སྣང་བར་འགྱུར་རོ། །དེས་དེ་བཞིན་གཤེགས་པ་དགྲ་བཅོམ་པ་
[043-128a2] ཡང་དག་པར་རྫོགས་པའི་སངས་རྒྱས་དེ་དག་མཐོང་ནས། བསམ་པ་རྒྱ་ཆེན་པོས་རིམ་གྲོ་བྱེད་དོ། །བཀུར་སྟི་བྱེད་དོ། །བསྟི་སྟང་བྱེད་དོ། །མཆོད་པ་བྱེད་དོ། །ན་བཟའ་དང་
[043-128a3] བསོད་སྙོམས་དང། གཟིམས་ཆ་དང། སྙུན་གྱི་རྐྱེན་སྨན་དང། ཡོ་བྱད་དག་ཀྱང་འབུལ་ཞིང། བྱང་ཆུབ་སེམས་དཔའི་བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་ལོ། །
[043-128a4] དགེ་འདུན་གྱི་ཚོགས་རྣམས་ལ་ཡང་ཡང་དག་པར་མཆོད་པ་བྱེད་དེ་དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །དེ་
[043-128a5] བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་བསྙེན་བཀུར་བྱེད་ཅིང། དེ་དག་གིས་ཆོས་བསྟན་པ་ཡང་རིམ་གྲོར་ཉན་ཅིང་ལེན་ཏོ། །འཛིན་
[043-128a6] ཏོ༑ ༑ཐོས་ནས་ཀྱང་ཅི་ཚུལ་དུ་ནན་ཏན་གྱིས་ཡང་དག་པར་སྒྲུབ་བོ། །དེ་དག་ལས་ཕལ་ཆེར་དེ་བཞིན་གཤེགས་པ་དེ་དག་གི་བསྟན་པ་ལ་རབ་ཏུ་འབྱུང་སྟེ། ཕྱིར་ཞིང་དེའི་
[043-128a7] བསམ་པ་དང། ལྷག་པའི་བསམ་པ་དང། མོས་པ་མཉམ་པ་ཉིད་ཀྱང་རྣམ་པར་དག་པར་འགྱུར་ཏེ། བྱང་ཆུབ་སེམས་དཔའི་ས་འོད་འཕྲོ་བ་ཅན་འདི་ལ་གནས་པའི་བྱང་


[043-128b0] [128B] 
[043-128b1] བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་
[043-128b2] མ་དང། བསྐལ་པ་ཁྲག་ཁྲིག་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་ཕྲག་དུ་མ་དང། བསྐལ་པ་ཁྲག་ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་
[043-128b3] དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཁྲག་དུ་མར་བསམ་པ་དང། ལྷག་པའི་བསམ་པ་དང། མོས་པའི་བསམ་པ་མཉམ་པ་ཉིད་རབ་ཏུ་གནས་སོ། །དེ་དགེ་བའི་རྩ་བ་དེ་
[043-128b4] དག་ཐམས་ཅད་ཡོངས་སུ་དག་ཅིང་ཤིན་ཏུ་འོད་གསལ་བར་འགྱུར་རོ་།ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། གསེར་གྱིས་ལེ་སྦྲམ་དེ་ཉིད་མགར་བ་མཁས་པས་
[043-128b5] རྒྱན་དུ་བྱས་པ་ནི། དེ་མ་ཡིན་པའི་གསེར་གྱི་ས་ལེ་སྦྲམ་གཞན་རྒྱན་དུ་མ་བྱས་པས་མི་འཕྲོགས་ཤིང་མི་ཐུབ་པ་ཡིན། ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་
[043-128b6] སེམས་དཔའ་ཆེན་པོ་བྱང་ཆུབ་སེམས་དཔའི་ས་འོད་འཕྲོ་བ་ཅན་འདི་ལ་གནས་པའི་དགེ་བའི་རྩ་བ་དེ་དག་ཀྱང་དེ་མ་ཡིན་པའི་བྱང་ཆུབ་སེམས་དཔའི་ས་འོག་མ་རྣམས་ལ་
[043-128b7] གནས་པའི་བྱང་ཆུབ་སེམས་དཔའ་རྣམས་ཀྱི་དགེ་བའི་རྩ་བས་མི་འཕྲོགས་ཤིང་མི་ཐུབ་པ་ཡིན། ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན། ནོར་བུ་རིན་པོ་ཆེ་འོད་དང་


[043-129a0] [129A] 
[043-129a1] ༄༅། །ལྡན་པ། འོད་ཟེར་གྱི་དཀྱིལ་འཁོར་ཡོངས་སུ་དག་པ་ཅན་སྣང་བ་རབ་ཏུ་གཏོང་པ་ནི་དེ་མ་ཡིན་པའི་རིན་པོ་ཆེའི་རྣམ་པས་མི་འཕྲོགས་
[043-129a2] ཤིང་མི་ཐུབ་པ་ཡིན། རླུང་ལངས་པ་དང། ཆུ་དང། ཆར་བབ་པས་འོད་མི་ཆོད་པ་ཡིན། ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་སེམས་དཔའ་
[043-129a3] ཆེན་པོ། བྱང་ཆུབ་སེམས་དཔའི་ས་འོད་འཕྲོ་བ་ཅན་འདི་ལ་གནས་པའང་དེ་མ་ཡིན་པའི་ས་འོག་མ་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་མི་འཕྲོགས་ཤིང་
[043-129a4] མི་ཐུབ་པ་ཡིན། བདུད་དང་ཉོན་མོངས་པའི་རྒྱུད་རྣམས་ཀྱིས་ཡེ་ཤེས་མི་ཆོད་པ་ཡིན། དེའི་བསྡུ་བའི་དངོས་པོ་བཞི་ལས། དོན་མཐུན་པའི་ཤས་ཆེ་བ་ཡིན། ཕ་རོལ་
[043-129a5] ཏུ་ཕྱིན་པ་བཅུ་ལས་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ། ལྷག་མ་རྣམས་ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པ་མ་ཡིན་ནོ། །ཀྱེ། རྒྱལ་བའི་
[043-129a6] སྲས་དག། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་ས་བཞི་པ་སྟེ། འོད་འཕྲོ་བ་ཅན་ཞེས་བྱའོ། །དེ་ལ་གནས་པའི་བྱང་
[043-129a7] ཆུབ་སེམས་དཔའ་སེམས་དཔའ་ཆེན་པོ་ནི་ཕལ་ཆེར་ལྷའི་རྒྱལ་པོ་རབ་མཚེ་མར་འགྱུར་ཏེ། སེམས་ཅན་རྣམས་ཀྱི་འཇིག་ཚོགས་ལ་ལྟ་བ་མང་པོ་ཡང་དག་པར་གཞོམ་


[043-129b0] [129B] 
[043-129b1] དེ་སྦྱིན་པའམ། ངག་སྙན་པའམ། དོན་བསྒྲུབ་པའམ། དོན་མཐུན་པས་དགེ་བའི་རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་
[043-129b2] སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་འགྱུར། དམ་པར་འགྱུར། བླ་ན་མེད་པར་འགྱུར། འདྲེན་པར་འགྱུར། ཡོངས་སུ་འདྲེན་
[043-129b3] པར་འགྱུར་བ་ནས་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་སྙམ་སྟེ། སངས་རྒྱས་ཡིད་ལ་བྱ་བ་དང། ཆོས་ཡིད་ལ་བྱ་བ་དང། དགེ་འདུན་ཡིད་ལ་བྱ་བ་དང་
[043-129b4] བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་
[043-129b5] འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་
[043-129b6] བྱ་བ་དང་མི་འབྲལ་བ་ཡིན་ཏེ། དེ་འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་ཁྲག་ཁྲིག་རབ་ཏུ་ཐོབ་ཅིང་དེ་དག་ལ་སྙོམས་པར་འཇུག་པ་དང། སངས་རྒྱས་ཁྲག་ཁྲིག་
[043-129b7] མཐོང་ཞིང་དེ་དག་གི་བྱིན་གྱི་རླབས་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་ཁྲག་ཁྲིག་སྤྱོད་པ་དང། སངས་རྒྱས་ཀྱི་ཞིང་ཁྲག་ཁྲིག་ཏུ་འགྲོ་བ་དང། འཇིག་


[043-130a0] [130A] 
[043-130a1] ༄༅། །རྟེན་གྱི་ཁམས་ཁྲག་ཁྲིག་སྣང་བར་བྱ་བ་དང། སེམས་ཅན་ཁྲག་ཁྲིག་ཡོངས་སུ་སྨིན་པར་བྱ་བ་དང། བསྐལ་པ་ཁྲག་ཁྲིག་ཏུ་གནས་པར་བྱ་བ་
[043-130a2] དང༑ སྔོན་གྱི་མཐའ་དང། ཕྱི་མའི་མཐའི་བསྐལ་པ་ཁྲག་ཁྲིག་ལ་རབ་ཏུ་འཇུག་པ་དང། ཆོས་ཀྱི་སྒོ་ཁྲག་ཁྲིག་རྣམ་པར་འབྱེད་པ་དང། ལུས་ཁྲག་ཁྲིག་ཡོངས་སུ་བསྟན་
[043-130a3] པ་དང། ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་ཁྲག་ཁྲིག་ཡང་དག་པར་བསྟན་པར་བྱ་བའི་བརྩོན་འགྲུས་ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་
[043-130a4] སེམས་དཔའི་སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་འཕྲུལ་ལམ། མིག་གམ། སྤྱོད་ཡུལ་
[043-130a5] ལམ༑ དབྱངས་སམ། སྤྱོད་པའམ། རྒྱན་ཏམ། བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང་
[043-130a6] བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མའི་བར་གྱིས་ཀྱང་བགྲང་བར་དཀའོ། །དེ་ནས་བྱང་ཆུབ་
[043-130a7] སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་པར་བྱ་བ་དང། བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ས་གསུམ་འོད་བྱེད་པ་


[043-130b0] [130B] 
[043-130b1] །ནམ་མཁའི་ཁམས་དང་ཡིད་ཀྱི་ཁམས་དང་ཁམས་གསུམ་དང། །སེམས་ཅན་སྤྱོད་དང་ཆོས་དང་འཇིག་རྟེན་དཔྱོད་བྱེད་ཅིང། །མོས་དང་བསམ་
[043-130b2] པ་རྣམ་པར་དག་པ་ཡང་དག་གནོན། །འོད་འཕྲོ་ཡོད་པའི་ས་ཐོབ་འཕྲལ་དུ་མཐུ་ཆེན་རྣམས། །སྟོན་པའི་རིགས་སུ་ཡང་དག་སྐྱེས་པས་ཕྱིར་མི་ལྡོག་སངས་རྒྱས་ཆོས་དང་དགེ་
[043-130b3] འདུན་དཀོན་མཆོག་དད་མི་ཕྱེད། །སྐྱེ་ཞིང་འཇིག་དང་གནས་མ་བྱེད་པ་མེད་པར་ལྟ། །འཇིག་རྟེན་རྒྱུ་བའི་ལས་དང་བྱེད་དང་སྲིད་སྐྱེ་དང། །མྱ་ངན་འདས་འཁོར་ཞིང་དང་སེམས་
[043-130b4] ཅན་རྣམ་པར་སྒོམ། །སྔོན་དང་ཕྱི་མཐའ་ཟད་དང་སྐྱེ་མེད་གྲུབ་པ་དང། །ལས་ལ་སྟོན་པའི་རིགས་ཀྱི་རྗེས་སུ་འབྲང་ཞིང་སྒོམ་།དེ་དག་འདི་འདྲའི་ཆོས་ལྡན་ཕན་དང་བདེར་
[043-130b5] སེམས་པ། །ལུས་དང་དྲན་པ་ཚོར་བ་སེམས་དང་ཆོས་སྒོམ་སྟེ། །དྲན་པ་ཉེར་གཞག་བསྒོམ་པ་རྟེན་པ་རྣམས་སྤངས་པ། །ཕྱི་དང་ནང་གི་གཉིས་ཀའི་རྣམ་པར་མཁས་པ་སྒོམ་
[043-130b6] སྡིག་ཏོ་ཟད་ཅིང་དགེ་ཆོས་རྣམ་པར་འཕེལ་འགྱུར་བའི། །ཡང་དག་སྤོང་བ་བཞི་ལའང་མཁས་པ་སྒོམ་པར་བྱེད། །རྫུ་འཕྲུལ་རྐང་པ་བཞི་དང་སྟོབས་དང་དབང་པོ་དང་
[043-130b7] བྱང་ཆུབ་ཡན་ལག་རིན་ཆེན་ལམ་རབ་ཡིད་འོང་སྒོམ། །དེ་དག་ཀུན་ཀྱང་འགྲོ་ལ་ལྟ་བའི་བློ་སྒོམ་སྟེ། །སྙིང་བརྩེ་བྱམས་པ་སྔོན་འགྲོ་སྨོན་ལམ་ཉེ་བར་རྟོན། །སྟོབས་ཀྱི་དམ་


[043-131a0] [131A] 
[043-131a1] ༄༅། །པ་གོ་འཕང་མཆོག་གི་རྗེས་སེམས་ཤིང། །ཐམས་ཅད་མཁྱེན་པའི་ཡེ་ཤེས་སངས་རྒྱས་ཞིང་ལ་སྨོན། །སྟོན་པའི་འཇིགས་མེད་རྣམས་དང་
[043-131a2] ཆོས་རྣམས་འཕྲོགས་མེད་དང། །སངས་རྒྱས་གསུང་གི་མཆོག་ལ་བརྟེན་པ་སྨོན་བྱེད་ཅིང། །རིན་ཆེན་ལམ་ཟབ་རྣམ་པར་ཐར་པའི་གནས་རྣམས་དང། །ཆེ་བའི་ཐབས་
[043-131a3] རྣམས་ཡང་དག་བསྒྲུབ་ཕྱིར་སྒོམ་པར་བྱེད། །འཇིག་ཚོགས་ལྟ་མེད་ལྟ་བ་དྲུག་ཅུ་གཉིས་ཀྱང་མེད། །བདག་དང་བདག་གི་མེད་ཅིང་སྲོག་ཏུ་དམིགས་པ་མེད། ཕུང་
[043-131a4] པོ་སྐྱེ་མཆེད་རྣམས་དང་ཁམས་ཀྱི་གནས་དང་རྟེན། །ཀུན་ཀྱང་མཁས་པས་བཞི་པའི་ས་ལ་རབ་ཏུ་སྤངས། །དེས་ནི་གང་དང་གང་རྣམས་རྒྱལ་བས་སྨད་མཛད་པའི། །
[043-131a5] ལས་དང་ཉོན་མོངས་བཅས་པ་དོན་དུ་མི་འགྱུར་རྣམས། །དེ་དག་ཡོངས་སུ་སྤངས་ཤིང་མཁས་པ་ཁོང་ནས་དག་འགྲོ་བ་བསྐྱབ་པའི་དོན་དུ་ལས་རབ་དགེ་བ་བརྩོན།།
[043-131a6] མཁས་པ་དེ་ནི་བྱམས་པའི་སེམས་ལྡན་བག་ཀྱང་ཡོད། །གཉེན་འཇམ་སེམས་ལྡན་ཕན་དང་བདེ་བྱེད་དྲན་དང་ལྡན། །དམ་པའི་དོན་རྣམས་ཐམས་ཅད་སྐྱོན་མེད་ཡོངས་
[043-131a7] སུ་ཚོལ། །ཡེ་ཤེས་དབང་བསྐུར་མངོན་མོས་འགྲོ་བའི་དོན་ཀྱང་བྱེད་།བླ་མ་རིམ་གྲོར་བྱེད་དང་ལྡན་ཞིང་ནན་ཏན་བརྩོན། །དྲིན་བཟོ་ཁྲོ་བ་མེད་ཅིང་ང་ལོ་བདེ་དང་ལྡན།།


[043-131b0] [131B] 
[043-131b1] །ཡང་དག་སྒྲུབ་བྱེད་བརྩོན་འགྲུས་ཕྱིར་ལྡོག་མེད་པ་ཡིན། །ཡིད་དུ་འོང་བའི་ས་འདི་ལ་ནི་དེ་གནས་ཚེ། །ལྷག་པའི་བསམ་པ་
[043-131b2] ཉིད་དང་བསམ་དགའ་ཐོབ་པར་འགྱུར། །མོས་པ་རབ་ཏུ་འབྱུང་འགྱུར་དགེ་ཆོས་རྣམ་པར་འཕེལ། །དྲི་མ་རྙོག་པ་ཐེ་ཚོམ་ཡིད་གཉིས་ཐམས་ཅད་བསལ། །འདི་ལ་གནས་པའི་
[043-131b3] མི་རབ་ཁྱུ་མཆོག་རྒྱལ་བའི་སྲས། །བདེ་གཤེགས་བྱེ་བ་དུ་མ་མངོན་པར་མཆོད་པ་བྱེད། །ཆོས་ཀྱང་ཉན་བྱེད་བསྟན་པ་དེ་ལ་རབ་ཏུ་འབྱུང། །རྒྱན་དུ་བྱས་པའི་གསེར་ལྟར་མི་
[043-131b4] འཕྲོགས་ཐུབ་པ་མེད། །མཁས་པ་འདི་ལ་གནས་པའི་ཡོན་ཏན་བསམ་པ་དང། །ཡེ་ཤེས་ཐབས་དང་སྤྱོད་པ་རྣམ་དག་ལམ་ལ་ཡང། །རྣམ་པར་བཟློག་པར་བདུད་རྣམས་
[043-131b5] བྱེ་བས་མི་ནུས་ཏེ། །རིན་ཆེན་འོད་ལ་རླུང་གིས་ཆོད་པར་མི་འགྱུར་བཞིན། །མི་དང་ལྷས་མཆོད་འོས་པ་འདི་ལ་གནས་པ་ཡི། །དབང་ཕྱུག་མཚེ་མའི་དམ་པ་ཆོས་ལ་སྤྱོད་པར་
[043-131b6] འགྱུར། །ལྟ་བའི་ཐིབས་པོ་རྣམས་ལས་སེམས་ཅན་རྣམ་པར་བཟློག་།རྒྱལ་བའི་ཡེ་ཤེས་དོན་དུ་དགེ་བའི་རབ་ཏུ་བརྩོམ། །བརྩོན་འགྲུས་ལྡན་པས་མི་ཡི་ཁྱུ་མཆོག་ཁྲག་
[043-131b7] ཁྲིག་བརྒྱ། །གཞན་དུ་མི་སེམས་ཤིན་ཏུ་མཉམ་པར་བཞག་པས་མཐོང། །ཡན་ཆད་སྨོན་ལམ་དམ་པ་ཡོན་ཏན་དོན་སྤྱོད་པ། །ཡེ་ཤེས་འབྱུང་གནས་བསྐལ་པ་མང་པོར་


[043-132a0] [132A] 
[043-132a1] ༄༅། །མངོན་པར་སྒྲུབ། །དེ་ལྟར་ས་མཆོག་བཞི་པ་འདི། །རྣམ་དག་དག་པའི་སྤྱོད་ལྡན་ཞིང། །ཡོན་ཏན་ཡེ་ཤེས་དོན་ལྡན་པ། །བདེ་བར་གཤེགས་
[043-132a2] པའི་སྲས་ཀྱིས་བསྟན། །འོད་འཕྲོ་ཅན་ཞེས་བྱ་བ་སྟེ། །བྱང་ཆུབ་སེམས་དཔའི་ས་བཞི་པའོ།། །།བམ་པོ་བཞི་བཅུ་བརྒྱད་པ། མཁས་པ་རྣམས་ཀྱི་ས་མཆོག་
[043-132a3] སྤྱོད་པ་ཐོས་གྱུར་ནས། །ཆོས་ཀྱི་ཤེས་པས་རྒྱལ་སྲས་རྣམས་ནི་མགུ་ཞིང་དགའ། །དགའ་བའི་ཡིད་ཀྱིས་མཁའ་ལས་མེ་ཏོག་ཆར་ཡང་འབེབས། །བདག་ཉིད་ཆེ་བའི་
[043-132a4] བདེ་གཤེགས་སྲས་པོ་དགེ་ཞེས་བརྗོད། །ལྷ་ཡི་བདག་པོ་དབང་སྒྱུར་ལྷ་ཡི་ཚོགས་རྣམས་དང། །དགའ་བས་མཁའ་ལ་འཕགས་ཏེ་བདེ་གཤེགས་མཆོད་པའི་ཕྱིར། །
[043-132a5] མེ་ཏོག་སྣ་ཚོགས་སྤྲིན་ཆེན་མདོག་སྡུག་ཡིད་འོང་བ། །དགའ་ཞིང་མོས་པས་བདེ་བར་གཤེགས་ལ་མངོན་པར་གཏོར། །གླུ་དབྱངས་སྙན་པ་ཡིད་འོང་སིལ་སྙན་རྔ་ཡི་སྒྲ་
[043-132a6] ལྷ་ཚོགས་མང་པོས་རྒྱལ་བ་མཆོད་པའི་དོན་དུ་བྱས། །རྒྱལ་བ་དེ་ཚེ་རབ་ཏུ་འཕྲུལ་བའི་སྐུ་ཡང་སྟོན། །སྒྲ་དབྱངས་རྣམ་པ་ཀུན་ལས་འདི་འདྲའི་སྒྲ་བྱུང་ངོ། །ཡུན་རིང་མཆོག་
[043-132a7] གིས་ཐུབ་པའི་དགོངས་པ་རྫོགས། །ཡུན་རིང་མཆོག་གིས་ཐུབ་པས་བྱང་ཆུབ་བརྙེས། །ལྷ་མི་ཕན་པ་ཡུན་རིང་མཆོག་གིས་མཐོང་།ལྷ་ཡི་གནས་སུ་ཤཱཀྱ་ཐུབ་པ་


[043-132b0] [132B] 
[043-132b1] །ཡུན་རིང་མཆོག་གིས་རྒྱ་མཚོའི་ཆུ་ཡང་གཡོས་།ཡུན་རིང་མཆོག་གིས་འོད་བཟང་ཐུབ་པས་བཀྱེ། །ཡུན་རིང་མཆོག་གིས་སེམས་ཅན་བདེ་བར་འགྱུར། །ཐུགས་
[043-132b2] རྗེ་ཆེ་གསུང་ཡུན་རིང་མཆོག་གིས་ཐོས། །ཡུན་རིང་མཆོག་གིས་ཐུབ་པ་ཆེ་དང་ཕྲད། །ཡོན་ཏན་ཀུན་གྱི་མཐའ་ཕྱིན་ད་བྱོན་ཏོ། །ང་རྒྱལ་དྲེགས་སྙེམས་མུན་པ་ཀུན་སྤངས་ཏེ། །
[043-132b3] མཚུངས་མེད་མཆོད་པར་འོས་ལ་མཆོད་པར་གྱིས། །དེ་ལ་མཆོད་བྱས་བདེ་འགྲོའི་ལམ་དུ་འགྲོ་དེ་ལ་མཆོད་བྱས་བདེ་བ་རྣམ་པ་མང། །དེ་ལ་མཆོད་བྱས་སྡུག་བསྔལ་ཐམས་
[043-132b4] ཅད་འབྱང། །དེ་ལ་མཆོད་བྱས་རྒྱལ་བའི་ཡེ་ཤེས་འཐོབ། །རྒྱལ་བ་མཁའ་ལྟར་རྣམ་པར་དག་པ་སྟེ། །འགྲོ་བས་མི་གོས་པདྨོའི་ཆུ་དང་འདྲ། །ཤིན་ཏུ་འཕགས་པ་རྒྱ་མཚོའི་རི་རབ་
[043-132b5] བཞིན། །སྤྲོ་བའི་སེམས་ཀྱིས་རྒྱལ་བ་མཆོད་གྱིས་ཤིག་དེ་སྐད་དབྱངས་སུ་བརྗོད་བྱས་ནས། །ལྷ་ཡི་བུ་མོ་བརྒྱ་མང་བ། །དགའ་བས་རྒྱས་པས་རབ་ཏུ་ལྟ། །ཤིན་ཏུ་དགའ་བས་
[043-132b6] རིམ་གྲོར་བྱེད། །དེ་ནས་རྡོ་རྗེའི་སྙིང་པོ་ལ། །རྣམ་ཐར་ཟླ་བས་སྨྲས་པ་ནི། །ས་ལྔའི་རྣམ་པ་ཅི་འདྲ་བ། །རྒྱལ་བའི་སྲས་ཀྱིས་བཤད་པར་མཛོད། །བྱང་ཆུབ་སེམས་དཔའ་རྡོ་རྗེའི་
[043-132b7] སྙིང་པོས་སྨྲས་པ། ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ། བྱང་ཆུབ་སེམས་དཔའི་ས་བཞི་པ་ལ་སའི་ལམ་ཡོངས་སུ་རྫོགས་པ་ནི། བྱང་ཆུབ་སེམས་དཔའི་


[043-133a0] [133A] 
[043-133a1] ༄༅། །ས་ལྔ་པ་ལ་འཇུག་སྟེ། དེ་སེམས་ཀྱི་བསམ་པ་རྣམ་པར་དག་པ་མཉམ་པ་ཉིད་བཅུས་འཇུག་གོ་བཅུ་གང་ཞེ་ན། འདི་ལྟ་སྟེ་འདས་པའི་སངས་
[043-133a2] རྒྱས་ཀྱི་ཆོས་ཀྱིས་བསམ་པ་རྣམ་པར་དག་པ་མཉམ་པ་ཉིད་དང་མ་བྱོན་པའི་སངས་རྒྱས་ཀྱི་ཆོས་ཀྱིས་བསམ་པ་རྣམ་པར་དག་པ་མཉམ་པ་ཉིད་དང། ད་ལྟར་བྱུང་བའི་
[043-133a3] སངས་རྒྱས་ཀྱི་ཆོས་ཀྱིས་བསམ་པ་རྣམ་པར་དག་པ་མཉམ་པ་ཉིད་དང། ཚུལ་ཁྲིམས་ཀྱིས་བསམ་པ་རྣམ་པར་དག་པ་མཉམ་པ་ཉིད་དང། །སེམས་ཀྱིས་བསམ་པ་རྣམ་
[043-133a4] པར་དག་པ་མཉམ་པ་ཉིད་དང། ལྟ་བ་དང། ནེམ་ནུར་དང། དོགས་པ་བསལ་བས་བསམ་པ་རྣམ་པར་དག་པ་མཉམ་པ་ཉིད་དང། ལམ་དང་ལམ་ཡིན་པ་ཤེས་པས་བསམ་
[043-133a5] པ་རྣམ་པར་དག་པ་མཉམ་པ་ཉིད་དང། ནན་ཏན་དང་སྤོང་བ་ཤེས་པས་བསམ་པ་རྣམ་པར་དག་པ་མཉམ་པ་ཉིད་དང། བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་གོང་ནས་
[043-133a6] གོང་དུ་རྣམ་པར་བསྒོམ་པས་བསམ་པ་རྣམ་པར་དག་པ་མཉམ་པ་ཉིད་དང། སེམས་ཅན་ཐམས་ཅད་ཡོངས་སུ་སྨིན་པར་བྱ་བས་བསམ་པ་རྣམ་པར་དག་པ་མཉམ་པ་
[043-133a7] ཉིད་དེ། ཀྱེ༑ རྒྱལ་བའི་སྲས་དག་སེམས་ཀྱི་བསམ་པ་རྣམ་པར་དག་པ་བཅུ་པོ་འདི་དག་གིས་དེ་ལ་འཇུག་སྟེ། ཀྱེ༑ རྒྱལ་བའི་སྲས་དག་།བྱང་ཆུབ་སེམས་དཔའི་ས་ལྔ་


[043-133b0] [133B] 
[043-133b1] དང། ལམ་གྱི་ཡན་ལག་དེ་དག་ཉིད་ལ་སྦྱང་བ་ཤིན་ཏུ་བྱས་ཤིང་ལྷག་པའི་བསམ་པ་ཤིན་ཏུ་སྦྱངས་པས་དེའི་གོང་དུ་
[043-133b2] ལམ་གྱི་ཁྱད་པར་ཚོལ་ཞིང། དེ་བཞིན་ཉིད་ཀྱི་རྗེས་སུ་ཞུགས་པ་དང། སྨོན་ལམ་གྱི་མཐུ་དང། ཤུགས་དང། སྙིང་རྗེ་དང། བྱམས་པས་སེམས་ཅན་ཡོངས་སུ་མི་གཏོང་བ་དང་
[043-133b3] བསོད་ནམས་དང་ཡེ་ཤེས་ཀྱི་ཚོགས་རབ་ཏུ་བསགས་པ་དང། ཡོངས་སུ་རྒྱུན་ཆད་པ་མེད་པ་དང། ཐབས་ལ་མཁས་པས་མངོན་པར་བསྒྲུབ་པ་དང། གོང་ནས་གོང་དུ་སའི་སྣང་
[043-133b4] བ་བལྟ་བ་དང། དེ་བཞིན་གཤེགས་པའི་བྱིན་གྱི་རླབས་བཙལ་བ་དང། དྲན་པ་དང། བློ་གྲོས་དང། རིག་པ་དང། བློའི་སྟོབས་དང་ཤུགས་ཀྱི་ས་ཡིད་ལ་བྱ་བའི་ཕྱིར་མི་ཟློག་པར་
[043-133b5] བྱས་ཏེ། འདི་ནི་སྡུག་བསྔལ་འཕགས་པའི་བདེན་པ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འདི་ནི་སྡུག་བསྔལ་ཀུན་འབྱུང་བ། འདི་ནི་སྡུག་བསྔལ་འགོག་པ་
[043-133b6] འདི་ནི་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། དེ་ཀུན་རྫོབ་ཀྱི་བདེན་པ་ལ་མཁས་པ་ཡིན། དོན་
[043-133b7] དམ་པའི་བདེན་པ་ལ་མཁས་པ་ཡིན། མཚན་ཉིད་ཀྱི་བདེན་པ་ལ་མཁས་པ་ཡིན། རྣམ་པར་དབྱེ་བའི་བདེན་པ་ལ་མཁས་པ་ཡིན། བརྟག་པའི་བདེན་པ་ལ་མཁས་པ་ཡིན། དངོས་


[043-134a0] [134A] 
[043-134a1] ༄༅། །པོའི་བདེན་པ་ལ་མཁས་པ་ཡིན། འབྱུང་བའི་བདེན་པ་ལ་མཁས་པ་ཡིན། བྱང་ཞིང་མི་སྐྱེ་བའི་བདེན་པ་ལ་མཁས་པ་ཡིན་ལམ་གྱི་ཡེ་ཤེས་ལ་
[043-134a2] འཇུག་པའི་བདེན་པ་ལ་མཁས་པ་ཡིན། བྱང་ཆུབ་སེམས་དཔའི་སའི་རིམ་པ་མཚམས་སྦྱར་བ་གྲུབ་པར་བྱ་བས་དེ་བཞིན་གཤེགས་པའི་ཡེ་ཤེས་ཡང་དག་པར་བསྐྱེད་པའི་
[043-134a3] བར་དུ་མཁས་པ་ཡིན་ཏེ། དེ་སེམས་ཅན་གཞན་དང་གང་ཟག་གཞན་ལ་བསམ་པ་ཇི་ལྟ་བ་བཞིན་དུ་ཤིན་ཏུ་དགའ་བར་བྱེད་པས་ཀུན་རྫོབ་ཀྱི་བདེན་པ་ཡང་རབ་ཏུ་ཤེས་སོ། །
[043-134a4] ཐེག་པ་གཅིག་ཏུ་ཡང་དག་པར་གཞོལ་བས་དོན་དམ་པའི་བདེན་པ་ཡང་རབ་ཏུ་ཤེས་སོ། །ཆོས་ཀྱི་རང་གི་མཚན་ཉིད་ཁོང་དུ་ཆུད་པས་མཚན་ཉིད་ཀྱི་བདེན་པ་ཡང་རབ་ཏུ་ཤེས་
[043-134a5] སོ༑ ༑ཆོས་ཀྱི་བྱེ་བྲག་རྣམ་པར་དགོད་པ་ཁོང་དུ་ཆུད་པས་རྣམ་པར་དབྱེ་བའི་བདེན་པ་ཡང་རབ་ཏུ་ཤེས་སོ། །ཕུང་པོ་དང་ཁམས་དང་སྐྱེ་མཆེད་རྣམ་པར་དགོད་པས་རྟོག་བའི་
[043-134a6] བདེན་པ་ཡང་རབ་ཏུ་ཤེས་སོ། །ལུས་དང་སེམས་ལ་གནོད་པ་ཉམས་སུ་འབབ་པས་དངོས་པོའི་བདེན་པ་ཡང་རབ་ཏུ་ཤེས་སོ། །འགྲོ་བའི་རྒྱུད་ཀྱི་མཚམས་སྦྱོར་བས་འབྱུང་
[043-134a7] བའི་བདེན་པ་ཡང་རབ་ཏུ་ཤེས་སོ། །རིམས་དང་ཡོངས་སུ་གདུང་བ་ཐམས་ཅད་ཤིན་ཏུ་ཞི་བས་བྱང་ཞིང་མི་སྐྱེ་བའི་བདེན་པ་ཡང་རབ་ཏུ་ཤེས་སོ། །མི་གཉིས་པས་མངོན་


[043-134b0] [134B] 
[043-134b1] རབ་ཏུ་ཤེས་སོ། །རྣམ་པ་ཐམས་ཅད་དུ་མངོན་པར་འཚང་རྒྱ་བ་དང། བྱང་ཆུབ་སེམས་དཔའི་ས་རིམ་པ་ཐམས་ཅད་
[043-134b2] མཚམས་སྦྱར་བ་རབ་ཏུ་བསྒྲུབ་པས་དེ་བཞིན་གཤེགས་པའི་ཡེ་ཤེས་ཡང་དག་པར་འབྱུང་བའི་བདེན་པ་ཡང་རབ་ཏུ་ཤེས་སོ། དེ་འང་མོས་པས་ཤེས་པའི་སྟོབས་དང། ཤུགས་
[043-134b3] ཀྱིས་ཏེ་ལྷག་མ་མ་ལུས་པར་ཡེ་ཤེས་ཁོང་དུ་ཆུད་པས་ནི་མ་ཡིན་ནོ། །དེ་དེ་ལྟར་བདེན་པ་ལ་མཁས་པ་མངོན་པར་བསྒྲུབས་པའི་བློས་འདུས་བྱས་ཐམས་ཅད་གསོབ་གསོག་རྫུན་པ་
[043-134b4] བསླུ་བའི་ཆོས་ཅན་དཀུ་བྱེད་པ། བྱིས་པ་འདྲིད་པར་ཡང་དག་པར་ཇི་ལྟ་བ་བཞིན་དུ་རབ་ཏུ་ཤེས་ཏེ། དེ་སྔོན་པས་ཀྱང་སེམས་ཅན་ཐམས་ཅད་ལ་སྙིང་རྗེ་མངོན་དུ་འགྱུར་རོ། །བྱམས་
[043-134b5] པ་ཆེན་པོའི་སྣང་བ་ཡང་རབ་ཏུ་འབྱུང་སྟེ། དེ་དེ་ལྟར་ཡེ་ཤེས་ཀྱི་སྟོབས་དང་ཤུགས་རབ་ཏུ་ཐོབ་ཅིང་སེམས་ཅན་ཐམས་ཅད་ལ་ལྟ་བ་དང། སངས་རྒྱས་ཀྱི་ཡེ་ཤེས་ལ་མངོན་པར་
[043-134b6] མོས་པས་འདུ་བྱེད་ཀྱི་རྣམ་པ་ཐམས་ཅད་ཀྱི་སྔོན་གྱི་མཐའ་དང་ཕྱི་མའི་མཐའ་རབ་ཏུ་རྟོག་སྟེ། འདི་ལྟར་སྔོན་གྱི་མཐའི་མ་རིག་པ་དང། སྲིད་པ་དང། སྲེད་པ་ལས་རབ་ཏུ་བྱུང་
[043-134b7] བའི་སེམས་ཅན་འཁོར་བའི་རྒྱུད་དུ་འབབ་པ། ཕུང་པོའི་གནས་ལས་མ་འཕགས་པ། སྡུག་བསྔལ་གྱི་ཕུང་པོ་ཆེན་པོ། བདག་མེད་པ། སེམས་ཅན་མེད་པ། སྲོག་མེད་པ། གསོ་


[043-135a0] [135A] 
[043-135a1] ༄༅། །བ་མེད་པ། གང་ཟག་མེད་པ། བདག་དང་བདག་གི་དང་བྲལ་བ། རྣམ་པར་འཕེལ་ལོ་ཞེས་དེའང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འདི་
[043-135a2] ལྟར་ཕྱི་མའི་མཐའ་མེད་པ་ལ་རྨོངས་པའི་འདོད་པ་འདི་ཉིད་རྒྱུན་གཅད་པ་དང། མཐར་དབྱུང་བ་དང། འབྱུང་བར་བྱ་བ་དང། ཡོད་པ་དང་མེད་པ་དེ་ཡང་ཡང་དག་པ་ཇི་ལྟ་བ་
[043-135a3] བཞིན་དུ་རབ་ཏུ་ཤེས་ཏེ། དེ་འདི་སྙམ་དུ་སེམས་སོ། །དེ་ལྟར་ལུས་གྲངས་མེད་པ་ཞིག་འགགས་ལ་འགག་པར་འགྱུར་ཞིང་འགག་བཞིན་ཏེ་འདི་ལྟར་རྒུད་པར་འགྱུར་
[043-135a4] ཡང་ལུས་ལ་སྐྱོ་བ་མི་སྐྱེད་ཅིང། སྡུག་བསྔལ་གྱི་འཁྲུལ་འཁོར་ཇེ་བས་ཇེ་འཕེལ་དུ་བྱེད་པ་དང། འཁོར་བའི་རྒྱུད་ལས་ཕྱིར་མི་ལྡོག་ཅིང། ཕུང་པོའི་གནས་མི་གཏོང་བ་དང་
[043-135a5] ཁམས་ཀྱི་སྦྲུལ་གྱིས་སྐྱོ་བར་མི་འགྱུར་བ་དང། ང་རྒྱལ་དང་ལྟ་བའི་ཟུག་རྔུ་མི་འབྱིན་ཅིང། འདོད་ཆགས་དང། ཞེ་སྡང་དང་གཏི་མུག་གི་མེ་ལྕེ་འབར་བ་ཞི་བར་མི་བྱེད་པ་
[043-135a6] དང༑ མ་རིག་པའི་མུན་པ་ཆེན་པོ་མི་སེལ་ཅིང། སྲིད་པའི་མཚོ་མི་སྐེམ་ལ། སྟོབས་བཅུའི་དེད་དཔོན་མི་ཚོལ་ཞིང། བདུད་ཀྱི་བསམ་པ་ཐིབས་པོའི་རྗེས་སུ་སོང་སྟེ། འཁོར་
[043-135a7] བའི་རྒྱ་མཚོ་རྣམ་པར་རྟོག་པ་སྣ་ཚོགས་ཀྱི་ཆུ་སྲིན་གྱིས་དཀྲུགས་པས་ཡོངས་སུ་གཡེང་བར་འཁོད་ཅིང། བྱིས་པ་སོ་སོའི་སྐྱེ་བོ་དེ་དག་དེ་ལྟར་མི་ཤེས་ཤིང་རྨོངས་པ་ནི་ངོ་


[043-135b0] [135B] 
[043-135b1] མ་ལ། བདག་གིས་སེམས་ཅན་དེ་ལྟར་སྡུག་བསྔལ་གྱིས་མནར་བ། མགོན་མེད་པ། དཔུང་གཉེན་མེད་པ། སྐྱབས་མེད་པ་གནས་མེད་པ། གཞི་མེད་པ་
[043-135b2] རྟེན་མེད་པ། ལོང་བར་གྱུར་པ། མ་རིག་པའི་སྒོ་ངའི་སྦུབས་དང་པྲིས་ཡོག་པ། མུན་པས་ཁེབས་པ་དེ་དག་གི་དོན་དུ་བདག་གཅིག་པུ་གཉིས་སུ་མེད་པས་བསོད་ནམས་དང། ཡེ་
[043-135b3] ཤེས་ཀྱི་ཚོགས་ཀྱི་རྣམ་པར་བསགས་པར་བྱ་བ། ཇི་ལྟ་བུར་བསགས་པས་སེམས་ཅན་དེ་དག་ཤིན་ཏུ་རྣམ་པར་དག་པ་ཐོབ་པར་འགྱུར་བ་དང། སྟོབས་བཅུའི་སྟོབས་ཀྱི་ཡེ་
[043-135b4] ཤེས་ཆགས་པ་མེད་པའི་བར་གྱི་མཐར་ཐུག་པ་ཐོབ་པར་འགྱུར་བའི་རྣམ་པ་དེ་ལྟ་བུའི་བསོད་ནམས་དང། ཡེ་ཤེས་ཀྱི་ཚོགས་བསགས་པར་བྱའམ་ཅི་སྙམ་སྟེ། དེ་དེ་ལྟར་ཤིན་
[043-135b5] ཏུ་བརྟགས་པའི་ཡེ་ཤེས་ཀྱིས་མངོན་པར་བསྒྲུབས་པའི་བློས་དགེ་བའི་རྩ་བ་གང་ཅི་རྩོམ་ཡང་དེ་དག་ཐམས་ཅད་སེམས་ཅན་ཐམས་ཅད་ཡོངས་སུ་བསྐྱབ་པ་དང། སེམས་ཅན་
[043-135b6] ཐམས་ཅད་ལ་ཕན་པ་དང། སེམས་ཅན་ཐམས་ཅད་ལ་བདེ་བ་དང་སེམས་ཅན་ཐམས་ཅད་ལ་སྙིང་བརྩེ་བ་དང། སེམས་ཅན་ཐམས་ཅད་ལ་གཙེ་བ་མེད་པ་དང། སེམས་ཅན་
[043-135b7] ཐམས་ཅད་ཡོངས་སུ་དགྲོལ་བ་དང། སེམས་ཅན་ཐམས་ཅད་དྲང་བ་དང། སེམས་ཅན་ཐམས་ཅད་དད་པར་བྱ་བ་དང། སེམས་ཅན་ཐམས་ཅད་གདུལ་བ་དང། སེམས་ཅན་ཐམས་


[043-136a0] [136A] 
[043-136a1] ༄༅། །ཅད་ཡོངས་སུ་མྱ་ངན་ལས་བཟླ་བའི་ཕྱིར་རབ་ཏུ་རྩོམ་སྟེ། བྱང་ཆུབ་སེམས་དཔའི་ས་ལྔ་པ་ཤིན་ཏུ་ཁྱབ་པར་དགའ་བ་འདི་ལ་གནས་པའི་བྱང་ཆུབ་
[043-136a2] སེམས་དཔའ་དེ་ནི། དེ་བས་ཀྱང་ཉམས་པར་མི་འགྱུར་བའི་ཆོས་ཉིད་ཀྱིས་དྲན་པ་དང་ལྡན་པ་ཡིན། ཤིན་ཏུ་ངེས་པར་རྟོགས་པའི་ཡེ་ཤེས་ཀྱིས་བློ་གྲོས་དང་ལྡན་པ་ཡིན་
[043-136a3] མདོའི་དོན་དང། ཚུལ་དང། ལྡེམ་པོ་དག་ཁོང་དུ་ཆུད་པས་རིག་པ་དང་ལྡན་པ་ཡིན། བདག་དེ་གཞན་གྱི་སེམས་རྗེས་སུ་སྲུང་བས་ངོ་ཚ་ཤེས་ཤིང་ཁྲེལ་ཡོད་པ་ཡིན། སྡོམ་
[043-136a4] པ་དང་ཚུལ་མ་བོར་བས་དགའ་བ་དང་ལྡན་པ་ཡིན། གནས་དང་གནས་པ་མ་ཡིན་པ་ལ་མཁས་ཤིང་ཤིན་ཏུ་བརྟགས་པས་བློ་དང་ལྡན་པ་ཡིན། གཞན་གྱི་དྲིང་མི་འཇོག་
[043-136a5] པས་ཡེ་ཤེས་དང་ལྡན་པ་ཡིན། དོན་དང་དོན་མ་ཡིན་པའི་ཚིག་ཡང་དག་པར་དབྱེ་བ་ལ་མཁས་པས་ཤེས་རབ་དང་ལྡན་པ་ཡིན། བསྒོམ་པ་མངོན་པར་བསྒྲུབ་པ་ལ་
[043-136a6] མཁས་པས་མངོན་པར་ཤེས་པ་བསྒྲུབ་པ་ཐོབ་པ་ཡིན། འཇིག་རྟེན་གྱི་རྗེས་སུ་འབྲང་བས་ཐབས་ལ་མཁས་པ་ཡིན། བསོད་ནམས་ཀྱི་ཚོགས་ཉེ་བར་གསོག་པས་ངོམ་
[043-136a7] མི་ཤེས་པ་ཡིན། ཡེ་ཤེས་ཀྱི་ཚོགས་ཡོངས་སུ་ཚོལ་བས་བརྩོན་འགྲུས་རྒྱུན་མི་འཆད་པ་ཡིན། བྱམས་པ་དང་སྙིང་རྗེ་ཆེན་པོའི་ཚོགས་ཡང་དག་པར་གསོག་པས་


[043-136b0] [136B] 
[043-136b1] དེ་བཞིན་གཤེགས་པའི་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་མ་འདྲེས་པ་ཡོངས་སུ་ཚོལ་བས་སྙོམ་
[043-136b2] ལས་མེད་པར་ཡོངས་སུ་ཚོལ་བ་ལ་བརྩོན་པ་ཡིན། སངས་རྒྱས་ཀྱི་ཞིང་བསྒྲུབ་པ་དང། རྒྱན་མངོན་པར་ཤོམ་པས་མངོན་པར་བསྒྲུབ་པའི་ཡིད་དང་ལྡན་པ་ཡིན། མཚན་
[043-136b3] དང་དཔེ་བྱད་བཟང་པོ་ཡང་དག་པར་བསྒྲུབ་པས་དགེ་བ་རྣམ་པ་སྣ་ཚོགས་ལ་བརྩོན་པ་ཡིན། དེ་བཞིན་གཤེགས་པའི་སྐུ་དང་གསུང་དང་ཐུགས་ཀྱི་རྒྱན་ཡོངས་སུ་ཚོལ་
[043-136b4] བས་རྟག་ཏུ་རྒྱུན་མི་འཆད་པར་བརྩོན་པ་ཡིན། བྱང་ཆུབ་སེམས་དཔའ་དང། ཆོས་སྨྲ་བ་ཐམས་ཅད་ལ་རིམ་གྲོ་བྱེད་པས་བསྙེན་བཀུར་དང། སྲི་ཞུ་ཆེན་པོའི་ངང་ཚུལ་
[043-136b5] ཅན་ཡིན། བྱང་ཆུབ་ཀྱི་སེམས་དང་ཐབས་མཁས་པ་ཆེན་པོའི་ངང་ཚུལ་དང་ལྡན་པར་འཇིག་རྟེན་དུ་རྒྱུ་བས་ཁོང་ཁྲོ་བ་མེད་པའི་སེམས་དང་ལྡན་པ་ཡིན། སེམས་ཅན་
[043-136b6] ཐམས་ཅད་ཡོངས་སུ་སྨིན་པར་བྱ་བ་ལ་མངོན་པར་བརྩོན་པས་ཉིན་མཚན་དུ་གཞན་དུ་སེམས་པའི་ཡིད་ཡོངས་སུ་སྤངས་པ་ཡིན་ཏེ། དེ་དེ་ལྟར་མངོན་པར་བརྩོན་པས་
[043-136b7] སྦྱིན་པས་ཀྱང་སེམས་ཅན་ཡོངས་སུ་སྨིན་པར་བྱེད་དོ། །ངག་སྙན་པ་དང། དོན་བསྒྲུབ་པ་དང། དོན་མཐུན་པ་དང། གཟུགས་ཀྱི་ལུས་ཀུན་ཏུ་བསྟན་པ་དང། ཆོས་བཤད་


[043-137a0] [137A] 
[043-137a1] ༄༅། །པ་དང། བྱང་ཆུབ་སེམས་དཔའི་སྤྱོད་པ་བརྗོད་པ་དང་དེ་བཞིན་གཤེགས་པའི་ཆེ་བ་ཉིད་སྨོས་པ་དང། འཁོར་བའི་ཉེས་པ་བསྟན་པ་
[043-137a2] དང༑ སངས་རྒྱས་ཀྱི་ཡེ་ཤེས་ཀྱི་ཡོན་ཏན་ཡོངས་སུ་གྲགས་པར་བྱ་བ་དང། རྫུ་འཕྲུལ་དང། རྣམ་པར་འཕྲུལ་པ་ཆེན་པོ་མངོན་པར་བསྒྲུབ་པ་དང། བྱ་བ་དང། ཐབས་
[043-137a3] རྣམ་པ་སྣ་ཚོགས་ཀྱིས་སྦྱོར་བས་སེམས་ཅན་ཡོངས་སུ་སྨིན་པར་བྱེད་དོ། །དེ་ལྟར་སེམས་ཅན་ཡོངས་སུ་སྨིན་པར་བྱ་བ་ལ་མངོན་པར་བརྩོན་པ་དང་ལྡན་ཞིང། སངས་
[043-137a4] རྒྱས་ཀྱི་ཡེ་ཤེས་ཀྱི་རྗེས་སུ་སོང་བའི་བསམ་པ་ཅན། དགེ་བའི་རྩ་བ་ཕྱིར་མི་ལྡོག་པའི་སྦྱོར་བ་དང་ལྡན་པ། ཁྱད་པར་ཅན་གྱི་ཆོས་ཡོངས་སུ་བཙལ་བ་ལ་མངོན་པར་
[043-137a5] བརྩོན་པ་དེ་གང་འདི་འཇིག་རྟེན་ན་ཡོད་པའི་ཡི་གེ་དང། གཙུག་ལག་དང། ལག་བརྡ་དང། གྲངས་དང། རྩིས་དང། ཤོད་ཐབས་ལ་སོགས་པ་དང། ཁམས་ཀྱི་ཆོ་ག་
[043-137a6] དང༑ གསོ་བའི་ཆོ་ག་དང། སྐེམ་པ་དང། བརྗེད་བྱེད་དང། འབྱུང་པོའི་གདོན་བསལ་པ་དང། དུག་དང་རོ་ལངས་ཀྱི་སྦྱོར་བ་བསལ་བ་དང། རང་བཟོ་དང། གར་གྱི་ཆོ་
[043-137a7] ག་དང། གཏམ་དང། རོལ་མོ་དང། སྒྲུང་གཏམ་ལ་དགའ་བསྐྱེད་པ་དང། གྲོང་དང་གྲོང་ཁྱེར་དང། བཟའ་ཤིང་གི་ར་བ་དང། ཆུ་ཀླུང་དང། མཚེའུ་དང། ལྟེང་ཀ་དང་


[043-137b0] [137B] 
[043-137b1] མེ་ཏོག་དང། ཤིང་ཏོག་དང། རྩི་དང་ནགས་ཚལ་མངོན་པར་བསྒྲུབ་པ་དང། གསེར་དང། དངུལ་དང། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང་
[043-137b2] རིན་པོ་ཆེ་ཤཱི་ལ་དང། བྱི་རུ་དང། རིན་པོ་ཆེ་རྣམས་ཀྱི་འབྱུང་གནས་བསྟན་པ་དང། ཉི་མ་དང། ཟླ་བ་དང། གཟའ་དང། རྒྱུ་སྐར་དང། ས་གཡོ་བ་དང། རི་དྭགས་ཀྱི་ལྟས་དང། རྨི་
[043-137b3] ལམ་དང་ལྟས་བསྟན་པ་ལ་འཇུག་པ་དང། ཡན་ལག་དང། ཉིང་ལག་གི་མཚན་དང། སྤྱོད་པའི་མཚན་དང། སྡོམ་པ་དང། ཚུལ་དང་བསམ་གཏན་དང། མངོན་པར་ཤེས་
[043-137b4] པ་དང། ཚད་མེད་པ་དང། གཟུགས་མེད་པའི་གནས་རྣམས་དང། གཞན་ཡང་གང་སེམས་ཅན་ལ་འཚེ་བར་མི་འགྱུར་བའི་སྦྱོར་བ་དང། སེམས་ཅན་ཐམས་ཅད་ལ་ཕན་པ་
[043-137b5] དང༑ བདེ་བར་འགྱུར་བ་ཡོད་དགུ་དེ་དག་ཐམས་ཅད་འཇིག་རྟེན་ལ་སྙིང་བརྩེ་བས་རིམ་གྱིས་སངས་རྒྱས་ཀྱི་ཆོས་ལ་རབ་ཏུ་དགོད་པའི་ཕྱིར་མངོན་པར་སྒྲུབ་བོ། །བྱང་ཆུབ་སེམས་
[043-137b6] དཔའི་ས་ཤིན་ཏུ་རྒྱལ་བར་དཀའ་བ་འདི་ལ་གནས་པའི་བྱང་ཆུབ་སེམས་དཔའི་ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་མང་པོ་སྣང་བར་འགྱུར་ཏེ། ལྟ་
[043-137b7] བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་


[043-138a0] [138A] 
[043-138a1] ༄༅། །བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་མང་པོ་དང། སངས་རྒྱས་ཁྲིག་ཁྲིག་བརྒྱ་ཕྲག་མང་པོ་དང། སངས་རྒྱས་ཁྲག་ཁྲིག་
[043-138a2] སྟོང་ཕྲག་མང་པོ་དང། སངས་རྒྱས་ཁྲག་ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་སྣང་བར་འགྱུར་རོ། །དེས་དེ་བཞིན་གཤེགས་
[043-138a3] པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ནས་བསམ་པ་རྒྱ་ཆེན་པོས་རིམ་གྲོ་བྱེད་དོ། །བཀུར་སྟི་བྱེད་དོ། །བསྟི་སྟང་བྱེད་དོ། །མཆོད་པ་བྱེད་དོ། །
[043-138a4] ན་བཟའ་དང། བསོད་སྙོམས་དང། གཟིམས་ཆ་དང། སྙུན་གྱི་རྐྱེན་སྨན་དང། ཡོ་བྱད་དག་ཀྱང་འབུལ་ཞིང་བྱང་ཆུབ་སེམས་དཔའི་བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་
[043-138a5] ལོ༑ ༑དགེ་འདུན་གྱི་ཚོགས་རྣམས་ལའང་ཡང་དག་པར་མཆོད་པ་བྱེད་དེ། དགེ་བའི་རྩ་བ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །
[043-138a6] དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་རིམ་གྲོ་བྱེད་ཅིང་དེ་དག་ལས་རིམ་གྲོ་དང། ཞེ་ས་དང། བསྟི་སྟང་དུ་ཆོས་བསྟན་པ་
[043-138a7] ཉན་ཏོ། །ལེན་ཏོ། །འཛིན་ཏོ། །ཐོས་ནས་ཀྱང་ཅི་ཚུལ་དུ་ནན་ཏན་གྱིས་ཡང་དག་པར་སྒྲུབ་སྟེ། དེ་དག་ལས་ཕལ་ཆེར་དེ་བཞིན་གཤེགས་པ་དེ་དག་གི་བསྟན་པ་ལ་རབ་ཏུ་


[043-138b0] [138B] 
[043-138b1] །རབ་ཏུ་བྱུང་ནས་ཀྱང་ཐོས་པ་འཛིན་པའི་གཟུངས་རབ་ཏུ་ཐོབ་པའི་ཆོས་སྨྲ་བར་འགྱུར་བ་ཡིན། དེ་ལྟར་བྱང་ཆུབ་སེམས་དཔའི་ས་ཤིན་ཏུ་རྒྱལ་བར་དཀའ་བ་འདི་ལ་
[043-138b2] གནས་པའི་བྱང་ཆུབ་སེམས་དཔའ་དེའི་དགེ་བའི་རྩ་བ་དེ་དག་བསྐལ་པ་དུ་མར་ཤིན་ཏུ་བྱང་བ་དང། ཡོངས་སུ་དག་པ་དང། འོད་རབ་ཏུ་གསལ་བར་གནས་སོ། །བསྐལ་པ་བརྒྱ་
[043-138b3] ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་མ་དང་བསྐལ་པ་ཁྲག་ཁྲིག་ཕྲག་དུ་མ་དང། བསྐལ་པ་ཁྲག་
[043-138b4] ཁྲིག་བརྒྱ་ཕྲག་དུ་མ་དང། བསྐལ་པ་ཁྲག་ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་དགེ་བའི་
[043-138b5] རྩ་བ་དེ་དག་ཤིན་ཏུ་བྱང་བ་དང། ཡོངས་སུ་དག་པ་དང། རབ་ཏུ་འོད་གསལ་བར་གནས་སོ། །ཀྱེ༑ རྒྱལ་བའི་སྲས་དག་གསེར་གྱི་ས་ལེ་སྦྲམ་དེ་ཉིད་རིན་པོ་ཆེ་མུ་ས་ར་གལ་བས་བཏབ་
[043-138b6] ན༑ དེ་བས་ཀྱང་ཡོངས་སུ་འཚེར་རོ། །ཡོངས་སུ་དག་པར་འགྱུར་རོ་།འོད་ཤིན་ཏུ་གསལ་ཞིང་དང་བར་འགྱུར་རོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་
[043-138b7] ས་ཤིན་ཏུ་རྒྱལ་བར་དཀའ་བ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་ཐབས་དང་ཤེས་རབ་ཀྱིས་རྣམ་པར་སྤྱད་པ་ཡང་དེ་བས་ཀྱང་ཤིན་ཏུ་བྱང་བ་དང་


[043-139a0] [139A] 
[043-139a1] ༄༅། །ཡོངས་སུ་དག་པ་དང། རབ་ཏུ་འོད་གསལ་ཞིང་དང་བ་ཡིན། ཡེ་ཤེས་ཀྱི་སྦྱོར་བའི་ཡོན་ཏན་མངོན་པར་བསྒྲུབས་པ་དང་ལྡན་པ་ཡིན། མི་
[043-139a2] འཕྲོགས་ཤིང་ཤིན་ཏུ་བརྟགས་པ་ཡིན། ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། ཉི་མ་དང། ཟླ་བ་དང། སྐར་མ་དང་རྒྱུ་སྐར་གྱི་གཞལ་མེད་ཁང་གི་འོད་སྣང་བ་ནི་
[043-139a3] རླུང་གི་དཀྱིལ་འཁོར་གྱིས་མི་འཕྲོགས་ཤིང། རླུང་དང་ཐུན་མོང་དུ་མི་སྤྱོད་པ་ཡིན། ཀྱེ༑ རྒྱལ་བའི་སྲས་དག། དེ་བཞིན་དུ་བྱང་ཆུབ་སེམས་དཔའི་ས་ཤིན་ཏུ་རྒྱལ་བར་
[043-139a4] དཀའ་བ་འདི་ལ་གནས་པའི་དགེ་བའི་རྩ་བ་ཐབས་དང། ཤེས་རབ་དང། ཡེ་ཤེས་དང། སེམས་ཀྱིས་ཤིན་ཏུ་བརྟགས་པ་དང་ལྡན་པ་ཡང་ཉན་ཐོས་དང་རང་སངས་རྒྱས་
[043-139a5] ཀྱིས་མི་འཕྲོགས་པ་ཡིན། འཇིག་རྟེན་པ་དང་ཐུན་མོང་དུ་མི་སྤྱོད་པ་ཡིན། དེའི་ཕ་རོལ་ཏུ་ཕྱིན་པ་བཅུ་ལས་བསམ་གཏན་གྱི་ཕ་རོལ་ཏུ་ཕྱིན་པ་ཤས་ཆེ་བ་ཡིན་ཏེ། ལྷག་མ་
[043-139a6] རྣམས་ཀྱང་ཅི་ཚུལ་ཅི་ནུས་སུ་མི་སྒྲུབ་པ་མ་ཡིན་ནོ། །ཀྱེ༑ རྒྱལ་བའི་སྲས་དག། འདི་ནི་བྱང་ཆུབ་སེམས་དཔའི་ས་ཤིན་ཏུ་རྒྱལ་བར་དཀའ་བ་ཞེས་བྱ་བ། བྱང་ཆུབ་སེམས་
[043-139a7] དཔའི་ས་ལྔ་པ་མདོར་བསྟན་པའོ། །དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་ལྷའི་རྒྱལ་པོ་རབ་དགའ་ལྡན་དུ་འགྱུར་ཏེ་སེམས་ཅན་ཐམས་ཅད་ཀྱི་མུ་སྟེགས་


[043-139b0] [139B] 
[043-139b1] ཡོད་པ་ཡིན། དེ་སྦྱིན་པའམ། ངག་སྙན་པའམ། དོན་བསྒྲུབ་པའམ་དོན་མཐུན་པས་དགེ་བའི་རྩ་བ་གང་ཅི་
[043-139b2] རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་འགྱུར་དམ་པར་འགྱུར། བླ་ན་མེད་པར་འགྱུར་
[043-139b3] འདྲེན་པར་འགྱུར། ཡོངས་སུ་འདྲེན་པར་འགྱུར་བ་ནས། ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་སྙམ་སྟེ། སངས་རྒྱས་ཡིད་ལ་བྱ་བ་དང། ཆོས་ཡིད་ལ་
[043-139b4] བྱ་བ་དང། དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་
[043-139b5] བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་ནས། རྣམ་པའི་མཆོག་
[043-139b6] ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ཏེ། དེ་འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་ཁྲག་ཁྲིག་
[043-139b7] ཕྲག་སྟོང་རབ་ཏུ་འཐོབ་ཅིང། དེ་དག་ལ་སྙོམས་པར་འཇུག་པ་དང་སངས་རྒྱས་ཁྲག་ཁྲིག་ཕྲག་སྟོང་མཐོང་ཞིང་དེ་དག་གི་བྱིན་གྱི་རླབས་ཀྱང་ཡང་དག་པར་ཤེས་པ་དང། འཇིག་


[043-140a0] [140A] 
[043-140a1] ༄༅། །རྟེན་གྱི་ཁམས་ཁྲག་ཁྲིག་ཕྲག་སྟོང་སྐྱོད་པ་དང་སངས་རྒྱས་ཀྱི་ཞིང་ཁྲག་ཁྲིག་ཕྲག་སྟོང་དུ་འགྲོ་བ་དང་འཇིག་རྟེན་གྱི་ཁམས་ཁྲག་
[043-140a2] ཁྲིག་ཕྲག་སྟོང་དུ་སྣང་བར་བྱ་བ་དང། སེམས་ཅན་ཁྲག་ཁྲིག་ཕྲག་སྟོང་ཡོངས་སུ་སྨིན་པར་བྱ་བ་དང། བསྐལ་པ་ཁྲག་ཁྲིག་ཕྲག་སྟོང་དུ་གནས་པར་བྱ་བ་དང། སྔོན་
[043-140a3] གྱི་མཐའ་དང་ཕྱི་མིའི་མཐའི་བསྐལ་པ་ཁྲག་ཁྲིག་ཕྲག་སྟོང་ལ་རབ་ཏུ་འཇུག་པ་དང། ཆོས་ཀྱི་སྒོ་ཁྲག་ཁྲིག་ཕྲག་སྟོང་རྣམ་པར་འབྱེད་པ་དང། ལུས་ཁྲག་ཁྲིག་ཕྲག་
[043-140a4] སྟོང་ཡོངས་སུ་བསྟན་པ་དང། ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་ཁྲག་ཁྲིག་ཕྲག་སྟོང་ཡང་དག་པར་བསྟན་པར་བྱ་བའི་ཕྱིར་བརྩོན་འགྲུས་ཀྱི་རྣམ་པ་
[043-140a5] དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའ་སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ་དེ་དག་གི་ལུས་སམ། འོད་དམ་
[043-140a6] རྫུ་འཕྲུལ་ལམ། མིག་གམ། སྤྱོད་ཡུལ་ལམ། དབྱངས་སམ། སྤྱོད་པའམ། རྒྱན་ཏམ། བྱིན་གྱི་རླབས་སམ། མོས་པ་འམ། མངོན་པར་འདུ་བྱེད་པ་དག་ཀྱང་བསྐལ་
[043-140a7] པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཀྱང་བགྲང་


[043-140b0] [140B] 
[043-140b1] །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་པར་བྱ་བ་དང་བསྟན་པར་བྱ་བའི་ཕྱིར། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །
[043-140b2] རྒྱལ་བའི་སྤྱོད་པ་བཞི་པོ་དེ་ལྟར་རྣམ་སྦྱངས་ཏེ། །དུས་གསུམ་མཉམ་པ་ཉིད་ཀྱི་རྗེས་སུ་སེམས་བྱེད་ཅིང། །ཚུལ་ཁྲིམས་སེམས་དང་ནན་ཏན་ལམ་རྣམས་རྣམ་དག་པས། །ནེམ་ནུར་
[043-140b3] མེད་པའི་མཁས་པ་ལྔ་པ་ཡོངས་སུ་གནོན། །དྲན་པའི་གཞུ་དང་དབང་པོ་མདའ་རྣོ་ཕྱིར་མི་ལྡོག་ཡང་དག་སྤོང་བ་རྟ་ཡིན་གཞོན་པ་རྫུ་འཕྲུལ་རྐང། །སྟོབས་ལྔ་གོ་ཆ་དགྲ་
[043-140b4] རྣམས་ཀུན་གྱིས་ཚུགས་མི་ནུས། །དཔའ་བས་མི་ལྡོག་མཁས་པ་ལྔ་པ་ཡོངས་སུ་གནོན། །ངོ་ཚ་ཁྲེལ་ཡོད་གོས་ཡིན་མཁས་པའི་ཚུལ་གཙང་སྤོས། །བྱང་ཆུབ་ཡན་ལག་ཕྲེང་བ་
[043-140b5] བྱུག་པ་བསམ་གཏན་མཆོག་ཤེས་རབ་རྣམ་པར་དཔྱང་དང་ཐབས་མཆོག་རྒྱན་ཡིན་ཏེ། །བཟའ་ཤིང་ར་བ་ཏིང་འཛིན་དགའ་ལྡན་ཡང་དག་གནོན། །རྫུ་འཕྲུལ་བཞི་པོ་
[043-140b6] རྐང་པ་དྲན་པ་རྣམ་དག་མགྲིན། །བྱམས་བརྩེ་རྣམ་དག་མིག་ཡིན་ཤེས་རབ་མཆེ་བ་མཆོག་བདག་མེད་ང་རོས་ཉོན་མོངས་དགྲ་རྣམས་རབ་ཏུ་འཇོམས། །མཁས་པ་མི་ཡི་སེང་
[043-140b7] གེ་ས་ལྔ་ཡོངས་སུ་གནོན། །དེ་དག་ས་མཆོག་ལྔ་པའི་ཕྱོགས་སུ་ཕྱིན་གྱུར་ནས། །ཡོངས་སུ་དག་པའི་ལམ་རྣམ་ཕྱིར་ཞིང་གོང་དུ་སྦྱོང། །བསམ་དག་མཁས་པ་རྒྱལ་བ་འཐོབ་


[043-141a0] [141A] 
[043-141a1] ༄༅། །པར་བྱ་དོན་དུ། །སྐྱོ་བ་མེད་པར་སྙིང་རྗེ་བྱམས་པའི་རྗེས་སུ་སེམས། །བསོད་ནམས་ཚོགས་བསགས་དེ་བཞིན་ཡེ་ཤེས་རབ་ལྡན་པ། །ས་རྣམས་
[043-141a2] སྣང་བར་བྱ་ཕྱིར་གཅིག་མིན་ཐབས་རྟོག་ཅིང། །སངས་རྒྱས་བྱིན་གྱིས་དྲན་དང་བློ་གྲོས་བློ་ཐོབ་པས། །བདེན་པ་བཞི་པོ་མ་ལུས་ཡང་དག་ཁོང་དུ་ཆུད། །དོན་དམ་བདེན་པ་
[043-141a3] དེ་བཞིན་ཀུན་རྫོབ་མཚན་བདེན་དང། །རྣམ་པར་དབྱེ་བའི་བདེན་པ་དེ་བཞིན་བརྟག་བདེན་དང། །འབྱུང་ཞིང་འཇུག་དང་དངོས་པོ་བཞི་ལམ་བདེན་པ་ནས། །སྒྲིབ་མེད་བདེན་པའི་
[043-141a4] བར་དུ་ཡང་དག་རབ་ཏུ་རྟོགས། །དེ་ལྟར་བདེན་པས་ཡོངས་སུ་སྦྱངས་པའི་བློ་ཕྲ་ཡང། །རྣམ་ཐར་དམ་པ་སྒྲིབ་མེད་དེ་ནི་ཐོབ་པ་མིན། །ཡེ་ཤེས་མོས་ཡངས་ཡོན་ཏན་
[043-141a5] རྣམས་ཀྱི་འབྱུང་གནས་ཏེ། །འགྲོ་ཀུན་དགྲ་བཅོམ་རང་རྒྱལ་རྣམས་ནི་ཟིལ་གྱིས་གནོན། །དེ་དག་བདེན་པས་དེ་ལྟར་རང་གི་བློས་བསྒྲུབས་པས་།འདུས་བྱས་རྫུན་ཞིང་
[043-141a6] རང་བཞིན་སྙིང་པོ་མེད་པར་ཤེས། །སེམས་ཅན་དོན་དུ་བདེ་གཤེགས་ཡེ་ཤེས་ཚོལ་བའི་ཚེ། །བདེ་གཤེགས་ཐུགས་བརྩེ་བྱམས་པ་སྣང་བ་རབ་ཏུ་འཐོབ། །འདུས་བྱས་སྔོན་
[043-141a7] དང་ཕྱི་མཐའ་མཁས་པ་རབ་ཏུ་ལྟ། །གཏི་མུག་མུན་གནག་མུན་པས་འཁྲུགས་ཤིང་སྲེད་ཆགས་པའི། །འགྲོ་རྣམས་སྡུག་བསྔལ་ཕུང་པོ་ལྟ་བ་བདག་མེད་ཅིང། །སྲོག་


[043-141b0] [141B] 
[043-141b1] །ཉོན་མོངས་རྗེས་འགྲོ་འདི་དག་འདས་དང་མ་འོངས་པའི། །སྡུག་བསྔལ་རྒྱུན་གཅོད་མཐར་ཕྱིན་གཞལ་བར་ཡོང་མི་བྱེད། །ཀྱི་ཧུད་
[043-141b2] འགྲོ་བ་དེ་ལྟར་འཁྱམས་ཞེས་སྙིང་རྗེ་སྐྱེ། །གཏི་མུག་འཁྲུལ་པས་འཁོར་བའི་རྒྱུད་དུ་ཕྱིར་མི་ལྡོག་ཕུང་པོའི་གནས་དང་ཁམས་སྤྲུལ་ལྟ་བུའི་ཟུག་རྔུ་ཅན། །མེས་གདུངས་ཡིད་
[043-141b3] ཅན་སྒྲིབ་པའི་མུན་པས་བསྒྲིབས་གྱུར་པ། །དོན་རྣམས་རྣམ་པར་མ་བརྟགས་སྲེད་པའི་མཚོར་ལྷུང་ཞིང། །རྒྱལ་བའི་དེད་དཔོན་བྲལ་བ་སྡུག་བསྔལ་རྒྱ་མཚོར་གནས། །དེ་ལྟར་
[043-141b4] རིག་ནས་བག་ཡོད་ཕྱིར་ཞིང་རབ་ཏུ་རྩོམ། །ཅི་རྩོམ་ཀུན་ཀྱང་འགྲོ་བ་རྣམ་ཐར་དོན་དུ་སྟེ། །ཕྱིར་ཞིང་དྲན་ལྡན་བློ་གྲོས་རིག་དང་ལྡན་པ་ཡིན། །ཁྲེལ་ཡོད་དགའ་ལྡན་མཁས་པ་བློ་ལྡན་
[043-141b5] ཤེས་རབ་ལྡན། །བསོད་ནམས་བསགས་དང་ཡེ་ཤེས་དམ་པས་མི་ངོམས་ཤིང། །རྟག་ཏུ་སྐྱོ་མེད་ལེ་ལོ་མེད་པར་ཐོས་པ་ཚོལ། །ཞིང་སྒྲུབ་རྒྱལ་བའི་མཚན་དང་སངས་རྒྱས་
[043-141b6] གསུང་ཚོལ་ཞིང། །སེམས་ཅན་ཕན་པར་བརྩོན་པའི་བྱ་བས་ངོམས་མི་ཤེས། །འགྲོ་བ་སྨིན་བྱའི་དོན་དུ་མཁས་པས་བཟོ་ཡི་གནས། །ཡི་གེ་ལག་བརྡ་གྲངས་དང་རྩིས་དང་གསོ་
[043-141b7] བའི་ཐབས། །འབྱུང་པོའི་གདོན་དང་ལས་རྣམས་སྣ་ཚོགས་བསལ་བའི་ཕྱིར། །སྙིང་བརྩེ་བྱམས་པའི་བློ་གསལ་གཙུག་ལག་ཀུན་ལ་གཞོལ་།རང་བཟོ་མཆོག་དང་གར་སྡུག་


[043-142a0] [142A] 
[043-142a1] ༄༅། །སྣ་ཚོགས་དགའ་བྱེད་དང། །ཆུ་ཀླུང་ར་བ་ཤིང་ཏོག་མེ་ཏོག་འདུག་གནས་དང། །བྱ་བ་སྣ་ཚོགས་སྒྲུབ་བྱེད་སེམས་ཅན་བདེ་དོན་དུ། །རིན་ཆེན་འབྱུང་
[043-142a2] གནས་དུ་མའང་ཉེ་བར་སྟོན་པ་བྱེད། །ས་གཡོ་ཉི་ཟླ་གཟའ་སྐར་ཀུན་ཀྱང་དེ་བཞིན་དུ། །སེམས་ཅན་ཡན་ལག་མཚན་མའི་དཔྱད་དང་རྒྱལ་སྲིད་གནས། །གཟུགས་མེད་
[043-142a3] བསམ་གཏན་མངོན་ཤེས་མཆོག་དང་ཚད་མེད་པ། །འགྲོ་ལ་བདེ་དང་ཕན་པའི་དོན་འདོད་མངོན་པར་བསྒྲུབ། །ཤིན་ཏུ་རྒྱལ་དཀའ་འདི་ཐོབ་ཤེས་རབ་མཆོག་སྤྱོད་པ།།
[043-142a4] སངས་རྒྱས་བྱེ་བ་མཆོད་བྱེད་ཆོས་རྣམས་ཉན་པར་བྱེད། །དེ་དག་དགེ་དང་བསམ་པ་ཕྱིར་ཞིང་དག་པར་འགྱུར། །གསེར་སྦྲམ་ཇི་ལྟར་མུ་སར་གལ་བས་བཏབ་པ་བཞིན། །
[043-142a5] ཇི་ལྟར་བར་སྣང་གཟའ་ཡི་རིན་ཆེན་གཞལ་མེད་ཁང། །རླུང་ལ་རྒྱུ་སྟེ་འོན་ཀྱང་རླུང་གིས་འཕྲོགས་པ་མིན། །དེ་ལྟར་འགྲོ་བའི་དོན་སྤྱོད་འཇིག་རྟེན་ཆོས་སྤྱོད་ཀྱང། །ཇི་ལྟར་པདྨོ་
[043-142a6] ཆུས་མི་ཆགས་བཞིན་འཕྲོགས་པ་མིན། །འདི་ལ་གནས་པ་དགའ་ལྡན་དབང་པོ་མཁས་པར་འགྱུར། །མུ་སྟེགས་སྤྱོད་དང་ལྟ་བ་མང་པོའི་གནས་ཀྱང་སེལ། །སྟོབས་
[043-142a7] རྣམས་བཅུ་པོ་སེམས་ཅན་བསྐྱབ་པར་བྱའོ་ཞེས། །དགེ་བ་དེ་དག་རྒྱལ་བའི་ཡེ་ཤེས་དོན་དུ་རྩོམ། །འདི་ན་ས་གོང་དུ་བརྩོན་འགྲུས་རྩོམ་བྱེད་མཐུ་ཐོབ་པ། །ཁྲག་ཁྲིག་


[043-142b0] [142B] 
[043-142b1] །ཏིང་འཛིན་ཐོབ་ནས་ཁྲག་ཁྲིག་ཞིང་ཡངས་མཁས་པས་བསྐྱོད། །ཡན་ཆད་སྨོན་ལམ་ཁྱད་པར་ཡོན་ཏན་འབྱུང་གནས་སོ། །དེ་ལྟར་ས་མཆོག་
[043-142b2] ལྔ་པ་འདི། །ཐབས་ཀྱི་རྣམ་པ་ཁྲག་ཁྲིག་གིས། །སེམས་ཅན་གཙོ་ལ་ཡང་དག་ཏུ། །རྒྱལ་བའི་སྲས་ཀྱིས་བསྟན་པ་ཡིན། །ཤིན་ཏུ་རྒྱལ་བར་དཀའ་བ་ཞེས་བྱ་བ་སྟེ། བྱང་ཆུབ་སེམས་
[043-142b3] དཔའི་ས་ལྔ་པའོ། །མཁས་པ་རྣམས་ཀྱིས་མཆོག་སྤྱོད་པ་རབ་ཐོབ་ནས། །རྒྱལ་སྲས་དགའ་ཞིང་མཁའ་ལས་མེ་ཏོག་ཆར་འབེབས་སོ། །ནོར་བུ་རིན་ཆེན་རྣམ་དག་འོད་གསལ་རྒྱ་
[043-142b4] ཆེན་འབྱུང་བ་དག་བདེ་བར་གཤེགས་ལ་མངོན་འཐོར་དགེ་ཞེས་རྣམ་པར་བརྗོད། །ལྷ་རྣམས་བརྒྱ་ཕྲག་སྟོང་གྲངས་དགའ་ཞིང་བར་སྣང་ལས། །ལྷ་རྫས་ཡིད་འོང་རིན་ཆེན་
[043-142b5] སྣ་ཚོགས་ཕྱེ་མའི་རྣམས། །བདེ་བར་གཤེགས་ལ་མངོན་འཐོར་བྱུག་པ་ཕྲེང་བ་སྤོས། །གདུགས་དང་རྒྱལ་མཚན་བ་དན་སེ་མོ་དོ་ཡང་འབུལ། །ལྷ་ཡི་དབང་པོ་དབང་སྒྱུར་ལྷ་ཚོགས་མང་
[043-142b6] པོ་དང། །སྟེང་གི་ནམ་མཁའ་ལ་འཁོད་ཅིང་རིན་ཆེན་སྤྲིན་ཡངས་པ། །རྒྱལ་བ་མཆོད་པའི་དོན་དུ་བདེ་བར་གཤེགས་ལ་འཐོར། །དགའ་བའི་སེམས་ཀྱིས་རྒྱལ་སྲས་ལེགས་ཞེས་རྣམ་པར་
[043-142b7] བརྗོད། །བར་སྣང་གནས་ལས་ལྷ་ཡི་བུ་མོ་སྟོང་གིས་ཀྱང། །གླུ་དབྱངས་ཡིད་འོང་རོལ་མོའི་སྒྲ་དབྱངས་སྙན་པ་ཕྱུང། །སྒྲ་རྣམས་ཀུན་གྱི་དབྱངས་ལས་འདི་སྐད་ཚིག་ཀྱང་བྱུང། །


[043-143a0] [143A] 
[043-143a1] ༄༅། །རྒྱལ་བའི་གསུང་ནི་ཡིད་འོང་ཉོན་མོངས་གདུང་བ་སེལ་།ཆོས་རྣམས་ཐམས་ཅད་སྟོང་ཞིང་དངོས་ཞི་མཚན་མ་མེད། །ནམ་མཁའི་དབྱིངས་དང་
[043-143a2] མཚུངས་མཉམ་རྣམ་དག་རྣམ་མི་རྟོག་འགྲོ་དང་གནས་ལས་རྣམ་འདས་མ་ལུས་སྤྲོས་པ་མེད། །དེ་བཞིན་ཉིད་དུ་ཆོས་རྣམས་ཡང་དག་མཉམ་མི་རྟོག་ཆོས་རྣམས་
[043-143a3] ཀུན་ལ་སྣང་བ་ཁོང་དུ་སུས་ཆུད་པ། །དེ་ལ་དངོས་དང་དངོས་མེད་གཡོ་བ་གང་ཡང་མེད། །སྙིང་རྗེ་བརྩེ་བས་འགྲོ་བ་དགྲོལ་ཕྱིར་བརྩོན་པ་ནི། །དེ་དང་དེ་དག་རྒྱལ་སྲས་ཆོས་
[043-143a4] ཀྱི་སྐུ་སྐྱེས་པའོ། །མཚན་མ་ཐམས་ཅད་སྤངས་ཤིང་སྦྱིན་པའི་སྤྱད་པ་སྤྱོད། །ཚུལ་ཁྲིམས་ཤིན་ཏུ་སེམས་དམ་སྔོན་ནས་ཞི་ཞིང་དུལ། །འགྲོ་བའི་དོན་དུ་ཆོས་ཀྱི་ཡེ་ཤེས་མ་
[043-143a5] ཉམས་བཟོད། །བརྩོན་འགྲུས་སྟོབས་དང་ལྡན་ཞིང་ཆོས་རྣམས་ཀུན་གྱིས་དབེན། །ཉོན་མོངས་བསལ་ཅིང་རྣམ་དག་བསམ་གཏན་ཚུལ་ལ་ཞུགས། །དངོས་པོ་ཐམས་
[043-143a6] ཅད་སྔ་ནས་ཞི་ཞིང་རྣམ་པར་ཕྱེ། །ཡེ་ཤེས་སྤྱོད་དང་སྟོབས་ཕྱུག་རྟག་ཏུ་འགྲོ་དོན་བརྩོན། །རྒྱལ་སྲས་དེ་དག་སྡིག་ཞི་ཆེ་བ་ཉིད་དང་ལྡན། །དེ་སྐད་སྒྲ་དབྱངས་སྙན་པ་
[043-143a7] སྟོང་གྲངས་བརྗོད་བྱས་ནས། །ལྷ་ཡི་བུ་མོ་མི་སྨྲ་དད་པར་ཐུབ་ལ་ལྟ། །རྡོ་རྗེའི་སྙིང་པོ་འཇིགས་མེད་ལ། །ཐར་པའི་ཟླ་བས་ཡང་སྨྲས་པ། །ས་མཆོག་ལྔ་ཡི་གོང་མ་


[043-143b0] [143B] 
[043-143b1] ༑རྣམ་པ་ཅི་འདྲས་འགྲུབ་པར་འགྱུར། །བྱང་ཆུབ་སེམས་དཔའ་རྡོ་རྗེ་སྙིང་པོས་སྨྲས་པ། ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའི་ས་ལྔ་པ་ལ་སའི་ལམ་
[043-143b2] ཡོངས་སུ་རྫོགས་པའི་བྱང་ཆུབ་སེམས་དཔའ་དེ་ནི། བྱང་ཆུབ་སེམས་དཔའ་ས་དྲུག་པ་ལ་འཇུག་གོ་དེ་ཆོས་མཉམ་པ་ཉིད་བཅུས་འཇུག་སྟེ་བཅུ་གང་ཞེ་ན། འདི་ལྟ་སྟེ་
[043-143b3] ཆོས་ཐམས་ཅད་མཚན་མ་མེད་པ་མཉམ་པ་ཉིད་དང། ཆོས་ཐམས་ཅད་མཚན་ཉིད་མེད་པ་མཉམ་པ་ཉིད་དང། ཆོས་ཐམས་ཅད་མི་སྐྱེ་བ་མཉམ་པ་ཉིད་དང། ཆོས་ཐམས་ཅད་
[043-143b4] མ་བྱུང་བ་མཉམ་པ་ཉིད་དང། ཆོས་ཐམས་ཅད་དབེན་པ་མཉམ་པ་ཉིད་དང། ཆོས་ཐམས་ཅད་སྔ་ནས་རྣམ་པར་དག་པ་མཉམ་པ་ཉིད་དང། ཆོས་ཐམས་ཅད་སྤྲོས་པ་མེད་པ་མཉམ་
[043-143b5] པ་ཉིད་དང། ཆོས་ཐམས་ཅད་བླང་བ་མེད་པ་དང། དོར་བ་མེད་པ་མཉམ་པ་ཉིད་དང། ཆོས་ཐམས་ཅད་སྒྱུ་མ་དང། རྨི་ལམ་དང་མིག་ཡོར་དང། སྒྲ་བརྙན་དང། ཆུའི་ཟླ་བ་དང་
[043-143b6] གཟུགས་བརྙན་དང། སྤྲུལ་པ་དང་མཚུངས་པ་མཉམ་པ་ཉིད་དང་ཆོས་ཐམས་ཅད་དངོས་པོ་ཡོད་པ་དང། དངོས་པོ་མེད་པ་དང། གཉིས་ཀ་མ་ཡིན་པ་མཉམ་པ་ཉིད་དེ། ཀྱེ་
[043-143b7] རྒྱལ་བའི་སྲས་དག་ཆོས་མཉམ་པ་ཉིད་བཅུ་པོ་འདི་དག་གིས་བྱང་ཆུབ་སེམས་དཔའི་ས་དྲུག་པ་ལ་འཇུག་གོ་དེ་ཆོས་ཐམས་ཅད་ལ་རང་བཞིན་དེ་འདྲ་བར་རབ་ཏུ་རྟོག་ཅིང་སྤྱོད་


[043-144a0] [144A] 
[043-144a1] ༄༅། །པ་དང་མཐུན་པར་སེམས་ཤིང་མི་མཐུན་པར་མི་བྱེད་པས་བྱང་ཆུབ་སེམས་དཔའི་ས་དྲུག་པ་མཐུན་པའི་བཟོད་པ་རྣོན་པོས་འཐོབ་སྟེ། འོན་
[043-144a2] ཀྱང་ད་དུང་མི་སྐྱེ་བའི་ཆོས་ལ་བཟོད་པ་མངོན་དུ་གྱུར་པ་ནི་ཐོབ་པ་མ་ཡིན་ནོ། །དེ་ཆོས་ཐམས་ཅད་ལ་རང་བཞིན་དེ་ལྟར་རྟོག་པའི་ཚེ། དེ་བས་ཀྱང་སྙིང་རྗེ་ཆེན་པོ་སྔོན་དུ་འགྲོ་བ་
[043-144a3] དང༑ སྙིང་རྗེ་ཆེན་པོ་ལ་དབང་བསྒྱུར་བས་སྙིང་རྗེ་ཆེན་པོ་ཡོངས་སུ་རྫོགས་པར་བྱ་བའི་ཕྱིར། འཇིག་རྟེན་འབྱུང་བ་དང་འཇིག་པ་ལ་རྣམ་པར་ལྟའོ། །དེ་འཇིག་རྟེན་འབྱུང་
[043-144a4] བ་དང། འཇིག་པ་ལ་ལྟ་བའི་ཚེ། འདི་སྙམ་སྟེ། འཇིག་རྟེན་ཀུན་ཏུ་རྒྱུ་བའི་སྐྱེ་བ་ཇི་སྙེད་ཡོད་པ་དེ་དག་ཐམས་ཅད་བདག་ཏུ་མངོན་པར་ཤེས་པ་ལས་འབྱུང་སྟེ། བདག་ཏུ་མངོན་
[043-144a5] པར་ཞེན་པ་དང་བྲལ་ན་འབྱུང་བ་ཡང་མེད་པར་འགྱུར་རོ། །བྱིས་པའི་བློ་ཅན་བདག་ཏུ་མངོན་པར་ཞེན་པ། མི་ཤེས་པའི་རབ་རིབ་ཀྱིས་བསྒྲིབས་པ་ཡོད་པ་དང་མེད་པ་ལ་
[043-144a6] མངོན་པར་མོས་པ། ཚུལ་བཞིན་མ་ཡིན་པ་ཡིད་ལ་བྱེད་པ་ལ་གཞོལ་བ། ཡང་དག་པ་མ་ཡིན་པར་རབ་ཏུ་ཞུགས་པ། ལོག་པའི་རྗེས་སུ་འབྲང་བ་དེ་དག་ནི་བསོད་ནམས་དང་
[043-144a7] བསོད་ནམས་མ་ཡིན་པའི་འདུ་བྱེད་ཉེ་བར་གསོག་སྟེ། འདུ་བྱེད་དེ་དག་གིས་ཡོངས་སུ་བསྒོས་པའི་སེམས་ཀྱི་ས་བོན་ཟག་པ་དང་བཅས་པ། ཉེ་བར་ལེན་པ་དང་བཅས་པ་ནི་


[043-144b0] [144B] 
[043-144b1] རྒ་ཤི་དང། ཡང་སྲིད་པ་མངོན་པར་འགྲུབ་པ་འབྱུང་བ་ཉེ་བར་སོང་བ་ཡིན་ཏེ། ལས་ཀྱི་ཞིང་གི་གཞི་དང། མ་རིག་པའི་མུན་པ་དང། སྲེད་པའི་སྣུམ་
[043-144b2] དང༑ ངའི་ང་རྒྱལ་གྱིས་བརླན་པའི་ལྟ་བའི་རྣམ་པ་དང། དྲ་བ་རབ་ཏུ་འཕེལ་བས་མིང་དང་གཟུགས་ཀྱི་མྱུ་གུ་འབྱུང་སྟེ། བྱུང་ནས་རྣམ་པར་འཕེལ་ལོ། །མིང་དང་གཟུགས་ཀྱི་མྱུ་གུ་
[043-144b3] རྣམ་པར་འཕེལ་ནས། དབང་པོ་ལྔ་འབྱུང་བར་འགྱུར་རོ། །དབང་པོ་ལྔ་བྱུང་ནས། ཕན་ཚུན་འདུས་ཤིང་ཕྲད་པས་རེག་པར་འགྱུར་རོ་།རེག་པ་འདུས་པས་ཚོར་བ་འབྱུང་ངོ། །ཚོར་
[043-144b4] བ་དེའི་རྗེས་སུ་མངོན་པར་སྨོན་པས་སྲེད་པ་འབྱུང་ངོ། །སྲེད་པ་ནི་ཉེ་བར་ལེན་པ་རྣམ་པར་འཕེལ་བར་བྱེད་དོ། །ཉེ་བར་ལེན་པ་རྣམ་པར་འཕེལ་བ་ལས་སྲིད་པ་འབྱུང་བར་འགྱུར་
[043-144b5] རོ༑ ༑སྲིད་པ་བྱུང་ནས་ཕུང་པོ་ལྔ་པོ་འབྱུང་བར་འགྱུར་ཏེ་ཕུང་པོ་ལྔ་བྱུང་ནས་ལམ་གྱི་རྒྱུད་ལྔར་རིམ་གྱིས་དེངས་པར་འགྱུར་རོ། །དེངས་ནས་འབྲལ་བར་འགྱུར་ཏེ། དེངས་
[043-144b6] ཤིང་བྲལ་བས་མི་དགའ་ཞིང་ཡོངས་སུ་གདུང་བར་འགྱུར་རོ། །མི་དགའ་བ་དང་ཡོངས་སུ་གདུང་བའི་རྒྱུས་མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་
[043-144b7] མི་བདེ་བ་དང། འཁྲུག་པ་འབྱུང་བར་འགྱུར་ཡང་དེ་དག་ལས་སུ་ཡང་འབྱུང་བར་བྱེད་པ་མེད་དོ། །རང་བཞིན་དང་ལྷུན་གྱིས་གྲུབ་པར་འཇིག་པར་འགྱུར་ཡང་དེ་དག་ལ་འཇིག་


[043-145a0] [145A] 
[043-145a1] ༄༅། །པར་བྱེད་པ་སུ་ཡང་མེད་དོ། །ཞེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལུགས་སུ་མཐུན་པར་རྟེན་ཅིང་འབྲེལ་བར་འབྱུང་བ་
[043-145a2] ལ་རབ་ཏུ་རྟོག་གོ་དེ་འདི་སྙམ་དུ་སེམས་ཏེ། བདེན་པ་མངོན་པར་མི་ཤེས་པ་ནི་ཡང་དག་པར་མ་རིག་པ་སྟེ། མ་རིག་པས་བྱས་པའི་ལས་ཀྱི་རྣམ་པར་སྨིན་པ་ནི་འདུ་བྱེད་
[043-145a3] རྣམས་སོ། །འདུ་བྱེད་ལ་གནས་པའི་སེམས་དང་པོ་ནི་རྣམ་པར་ཤེས་པའོ། །རྣམ་པར་ཤེས་པ་དང་ལྷན་ཅིག་ཏུ་སྐྱེས་པའི་ཉེ་བར་ལེན་པའི་ཕུང་པོ་བཞི་ནི་མིང་དང་གཟུགས་
[043-145a4] སོ༑ ༑མིང་དང་གཟུགས་རྣམ་པར་འཕེལ་བ་ནི་སྐྱེ་མཆེད་དྲུག་གོ་།དབང་པོ་དང་ཡུལ་དང་རྣམ་པར་ཤེས་པ་གསུམ་ཕྲད་པ་ཟག་པ་དང་བཅས་པ་ནི་རེག་པའོ། །རེག་པའི་
[043-145a5] རྗེས་ལས་སྐྱེས་པ་ནི་ཚོར་བའོ། །ཚོར་བ་ལ་ཆགས་པ་ནི་སྲེད་པའོ། །སྲེད་པ་རྣམ་པར་འཕེལ་བ་ནི་ཉེ་བར་ལེན་པའོ། །ཉེ་བར་ལེན་པ་ལས་བྱུང་བའི་ལས་ཟག་པ་དང་བཅས་
[043-145a6] པ་ནི་སྲིད་པའོ། །ལས་དང་རྒྱུ་མཐུན་པའི་འབྲས་བུ་ནི་སྐྱེ་བའོ་།སྐྱེ་བ་ནི་ཕུང་པོ་འབྱུང་བའོ། །ཕུང་པོ་ཡོངས་སུ་སྨིན་པ་ནི་རྒ་བའོ། །རྒས་ནས་ཕུང་པོ་འཇིག་པ་ནི་འཆི་
[043-145a7] བའོ༑ ༑འཆི་ཞིང་འབྲལ་བའི་ཚེ་མྱོས་ཤིང་ཆགས་པར་འགྱུར་བའི་སེམས་ལ་ཡོངས་སུ་གདུང་བ་ནི་མྱ་ངན་ཏོ། །མྱ་ངན་ལས་བྱུང་བའི་ཚིག་ཏུ་བརྗོད་པ་ནི་སྨྲེ་སྔགས་འདོན་


[043-145b0] [145B] 
[043-145b1] ༑དབང་པོ་ལྔའི་ཉམས་སུ་བབ་པ་ནི་སྡུག་བསྔལ་ལོ་།ཡིད་ཀྱིས་ལྟ་བའི་ཉམས་སུ་བབ་ནི་ཡིད་མི་བདེ་བའོ། །སྡུག་བསྔལ་དང་ཡིད་མི་བདེ་བ་མང་པོ་བྱུང་བ་ནི་འཁྲུག་
[043-145b2] པ་སྟེ༑ དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་དང། སྡུག་བསྔལ་གྱི་སྡོང་པོ་འབའ་ཞིག་བྱེད་པ་པོ་དང། ཚོར་བ་པོ་མེད་པ་མངོན་པར་གྲུབ་པར་འགྱུར་རོ། །དེ་འདི་སྙམ་དུ་སེམས་
[043-145b3] ཏེ༑ བྱེད་པ་པོ་ལ་མངོན་པར་ཆགས་པས་ལས་རྣམས་ཡོད་པར་གྱུར་ཏེ་གང་ན་བྱེད་པ་པོ་མེད་པ་དེ་ན་དོན་དམ་པར་ན་ལས་ཀྱང་མི་དམིགས་སོ། །དེ་འདི་སྙམ་དུ་སེམས་ཏེ་
[043-145b4] འདི་ལྟར་ཁམས་གསུམ་པ་འདི་ནི་སེམས་ཙམ་སྟེ། གང་འདི་སྲིད་པའི་ཡན་ལག་བཅུ་གཉིས་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་བ་དེ་དག་ཐམས་ཅད་
[043-145b5] ཀྱང་སེམས་གཅིག་ལ་གནས་པ་དག་གོ་དེ་ཅིའི་ཕྱིར་ཞེ་ན། དངོས་པོ་གང་ལ་འདོད་ཆགས་དང་ལྡན་པའི་སེམས་སྐྱེས་པ་དེ་ནི་རྣམ་པར་ཤེས་པའོ། །དངོས་པོ་ནི་འདུ་བྱེད་དོ། །
[043-145b6] འདུ་བྱེད་ལ་མགོ་རྨོངས་པ་ནི་མ་རིག་པའོ། །མ་རིག་པའི་སེམས་དང་ལྷན་ཅིག་སྐྱེས་པ་ནི་མིང་དང་གཟུགས་སོ། །མིང་དང་གཟུགས་རྣམ་པར་འཕེལ་བ་ནི་དྲུག་གི་སྐྱེ་མཆེད་དོ།།
[043-145b7] དགྲུ་གི་སྐྱེ་མཆོད་དང་འབྲེལ་བ་ནི་རེག་པའོ། །རེག་པ་དང་ལྷན་ཅིག་སྐྱེས་པ་ནི་ཚོར་བའོ། །ཚོར་བས་མི་ངོམས་པ་ནི་སྲེད་པའོ་།སྲེད་པས་མནར་ཏེ་སྡུག་ཅིང་མི་གཏོང་བ་ནི་ཉེ་


[043-146a0] [146A] 
[043-146a1] ༄༅། །བར་ལེན་པའོ། །སྲིད་པའི་ཡན་ལག་འབྱུང་བ་འདི་དག་ནི་སྲིད་པའོ། །སྲིད་པ་འབྱུང་བ་ནི་སྐྱེ་བའོ། །སྐྱེ་བ་ཡོངས་སུ་སྨིན་པ་ནི་རྒ་བའོ། །རྒ་བ་
[043-146a2] དང་བྲལ་བ་ནི་འཆི་བའོ། །དེ་ལ་མ་རིག་པ་ནི་བྱ་བ་གཉིས་སུ་ཉེ་བར་གནས་པ་ཡིན་ཏེ། སེམས་ཅན་རྣམས་ཀྱང་དམིགས་པ་ལ་རྨོངས་པར་བྱེད་དོ། །འདུ་བྱེད་མངོན་པར་
[043-146a3] བསྒྲུབ་པའི་རྒྱུ་ཡང་འབྱིན་ཏོ། །འདུ་བྱེད་རྣམས་ཀྱང་བྱ་བ་གཉིས་སུ་ཉེ་བར་གནས་པ་ཡིན་ཏེ། མ་འོངས་པའི་རྣམ་པར་སྨིན་པ་ཡང་མངོན་པར་འགྲུབ་པར་བྱེད་དོ། །རྣམ་
[043-146a4] པར་ཤེས་པ་མངོན་པར་འགྲུབ་པའི་རྒྱུ་ཡང་འབྱིན་ཏོ། །རྣམ་པར་ཤེས་པའང་བྱ་བ་གཉིས་སུ་ཉེ་བར་གནས་པ་ཡིན་ཏེ། སྲིད་པའི་ཉིང་གི་མཚམས་ཀྱང་སྦྱོར་རོ། །མིང་
[043-146a5] དང་གཟུགས་མངོན་པར་འགྲུབ་པའི་རྒྱུ་ཡང་འབྱིན་ཏོ། །མིང་དང་གཟུགས་ཀྱང་བྱ་བ་གཉིས་སུ་ཉེ་བར་གནས་པ་ཡིན་ཏེ། ཕན་ཚུན་ཉེ་བར་རྟོན་པར་ཡང་བྱེད་དོ། །སྐྱེ་མཆེད་
[043-146a6] དྲུག་མངོན་པར་འགྲུབ་པའི་རྒྱུ་ཡང་འབྱིན་ཏོ། །དྲུག་གི་སྐྱེ་མཆེད་ཀྱང་བྱ་བ་གཉིས་སུ་ཉེ་བར་གནས་པ་ཡིན་ཏེ། རང་གི་ཡུལ་རྣམ་པར་ཕྱེ་བ་ཡང་སྟོན་ཏོ། །རེག་པ་
[043-146a7] མངོན་པར་འགྲུབ་པའི་རྒྱུ་ཡང་འབྱིན་ཏོ། །རེག་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། དམིགས་པ་ལ་རེག་པར་ཡང་བྱེད་དོ། །ཚོར་བ་མངོན་པར་འགྲུབ་


[043-146b0] [146B] 
[043-146b1] །ཚོར་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། ཡིད་དུ་འོང་བ་དང། ཡིད་དུ་མི་འོང་བ་དང་གཉིས་ཀ་མ་ཡིན་པར་ཚོར་བ་ཡང་སྐྱེད་དོ། །
[043-146b2] སྲེད་པ་མངོན་པར་འགྲུབ་པའི་རྒྱུ་ཡང་འབྱིན་ཏོ། །སྲེད་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། ཆགས་པར་འགྱུར་བའི་དངོས་པོ་ལ་མངོན་པར་ཆགས་པར་ཡང་
[043-146b3] བྱེད་དོ། །ཉེ་བར་ལེན་པ་མངོན་པར་འགྲུབ་པའི་རྒྱུ་ཡང་འབྱིན་ཏོ་།ཉེ་བར་ལེན་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། ཀུན་ནས་ཉོན་མོངས་པས་འཆིང་བར་
[043-146b4] ཡང་བྱེད་དོ། །སྲིད་པ་མངོན་པར་འབྱུང་བའི་རྒྱུ་ཡང་འབྱིན་ཏོ་།སྲིད་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། སྲིད་པའི་རྒྱུད་གཞན་དུ་ཡང་གནས་པར་བྱེད་དོ། །སྐྱེ་
[043-146b5] བ་མངོན་པར་འགྲུབ་པའི་རྒྱུ་ཡང་འབྱིན་ཏོ། །སྐྱེ་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། ཕུང་པོ་འབྱུང་བར་ཡང་བྱེད་དོ། །རྒ་བ་མངོན་པར་འགྲུབ་པའི་རྒྱུ་ཡང་
[043-146b6] འབྱིན་ཏོ། །རྒ་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ་དབང་པོ་ཡོངས་སུ་འགྱུར་བར་ཡང་བྱེད་དོ། །འཆི་བར་འགྱུར་བའི་རྒྱུ་ཡང་འབྱིན་ཏོ། །འཆི་བ་ཡང་བྱ་བ་
[043-146b7] གཉིས་སུ་ཉེ་བར་གནས་པ་ཡིན་ཏེ། འདུ་བྱེད་འཇིག་པར་ཡང་བྱེད་དོ་།ཡོངས་སུ་མ་ཤེས་པ་རྒྱུན་མི་འཆད་པའི་རྒྱུ་ཡང་འབྱིན་ཏོ། །དེ་ལ་མ་རིག་པའི་རྐྱེན་གྱིས་འདུ་བྱེད་


[043-147a0] [147A] 
[043-147a1] ༄༅། །རྣམས་སོ་ཞེས་བྱ་བ་ནི། མ་རིག་པའི་རྐྱེན་གྱིས་འདུ་བྱེད་རྣམས་རྒྱུན་མི་འཆད་ཅིང་རྟོན་པའོ། །འདུ་བྱེད་ཀྱི་རྐྱེན་གྱིས་རྣམ་པར་ཤེས་པའོ་ཞེས་བྱ་
[043-147a2] བ་ནི༑ འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་རྒྱུན་མི་འཆད་ཅིང་རྟོན་པའོ། །རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་བྱ་བ་ནི། རྣམ་པར་ཤེས་པའི་རྐྱེན་
[043-147a3] གྱིས་མིང་དང་གཟུགས་རྒྱུན་མི་འཆད་ཅིང་རྟོན་པའོ། །མིང་དང་གཟུགས་ཀྱི་རྐྱེན་གྱིས་དྲུག་གི་སྐྱེ་མཆེད་ཅེས་བྱ་བ་ནི། མིང་དང་གཟུགས་ཀྱི་རྐྱེན་གྱིས་དྲུག་གི་སྐྱེ་མཆེད་རྒྱུན་མི་
[043-147a4] འཆད་ཅིང་རྟོན་པའོ། །དྲུག་གི་སྐྱེ་མཆེད་ཀྱི་རྐྱེན་གྱིས་རེག་པའོ་ཞེས་བྱ་བ་ནི། དྲུག་གི་སྐྱེ་མཆེད་ཀྱི་རྐྱེན་གྱིས་རེག་པ་རྒྱུན་མི་འཆད་ཅིང་རྟོན་པའོ། །རེག་པའི་རྐྱེན་གྱིས་
[043-147a5] ཚོར་བའོ་ཞེས་བྱ་བ་ནི། རེག་པའི་རྐྱེན་གྱིས་ཚོར་བ་རྒྱུན་མི་འཆད་ཅིང་རྟོན་པའོ། །ཚོར་བའི་རྐྱེན་གྱིས་སྲེད་པའོ་ཞེས་བྱ་བ་ནི། ཚོར་བའི་རྐྱེན་གྱིས་སྲེད་པ་རྒྱུན་མི་འཆད་
[043-147a6] ཅིང་རྟོན་པའོ། །སྲེད་པའི་རྐྱེན་གྱིས་ཉེ་བར་ལེན་པའོ་ཞེས་བྱ་བ་ནི། སྲེད་པའི་རྐྱེན་གྱིས་ཉེ་བར་ལེན་པ་རྒྱུན་མི་འཆད་ཅིང་རྟོན་པའོ། །ཉེ་བར་ལེན་པའི་རྐྱེན་གྱིས་སྲེད་པའོ་ཞེས་
[043-147a7] བྱ་བ་ནི། ཉེ་བར་ལེན་པའི་རྐྱེན་གྱིས་སྲིད་པ་རྒྱུན་མི་འཆད་ཅིང་རྟོན་པའོ། །སྲིད་པའི་རྐྱེན་གྱིས་སྐྱེ་བའོ་ཞེས་བྱ་བ་ནི་སྲིད་པའི་རྐྱེན་གྱིས་སྐྱེ་བ་རྒྱུན་མི་འཆད་ཅིང་རྟོན་


[043-147b0] [147B] 
[043-147b1] ༑སྐྱེ་བའི་རྐྱེན་གྱིས་རྒ་ཤིའོ་ཞེས་བྱ་བ་ནི། སྐྱེ་བའི་རྐྱེན་གྱིས་རྒ་ཤི་རྒྱུན་མི་འཆད་ཅིང་རྟོན་པའོ། །མ་རིག་པ་འགགས་པས་འདུ་བྱེད་རྣམས་འགག་གོ་ཞེས་བྱ་བ་དེ་ནི། མ་
[043-147b2] རིག་པའི་རྐྱེན་མེད་པས་འདུ་བྱེད་རྣམས་ཉེ་བར་ཞི་ཞིང་རྟོན་པ་མེད་པའོ། །འདུ་བྱེད་འགགས་པས་རྣམ་པར་ཤེས་པ་འགག་གོ་ཞེས་བྱ་བ་ནི། འདུ་བྱེད་ཀྱི་རྐྱེན་མེད་པས་
[043-147b3] རྣམ་པར་ཤེས་པ་ཉེ་བར་ཞི་ཞིང་རྟོན་པ་མེད་པའོ། །རྣམ་པར་ཤེས་པ་འགགས་པས་མིང་དང་གཟུགས་འགག་གོ་ཞེས་བྱ་བ་ནི། རྣམ་པར་ཤེས་པའི་རྐྱེན་མེད་པས་མིང་དང་
[043-147b4] གཟུགས་ཉེ་བར་ཞི་ཞིང་རྟོན་པ་མེད་པའོ། །མིང་དང་གཟུགས་འགགས་པས་དྲུག་གི་སྐྱེ་མཆེད་འགག་གོ་ཞེས་བྱ་བ་ནི། མིང་དང་གཟུགས་ཀྱི་རྐྱེན་མེད་པས་དྲུག་གི་སྐྱེ་
[043-147b5] མཆེད་ཉེ་བར་ཞི་ཞིང་རྟོན་པ་མེད་པའོ། །དྲུག་གི་སྐྱེ་མཆེད་འགགས་པས་རེག་པ་འགག་གོ་ཞེས་བྱ་བ་ནི། དྲུག་གི་སྐྱེ་མཆེད་ཀྱི་རྐྱེན་མེད་པས་རེག་པ་ཉེ་བར་ཞི་ཞིང་རྟོན་པ་
[043-147b6] མེད་པའོ། །རེག་པ་འགགས་པས་ཚོར་བ་འགག་གོ་ཞེས་བྱ་བ་ནི། རེག་པའི་རྐྱེན་མེད་པས་ཚོར་བ་ཉེ་བར་ཞི་ཞིང་རྟོན་པ་མེད་པའོ་།ཚོར་བ་འགགས་པས་སྲེད་པ་འགག་གོ་
[043-147b7] ཞེས་བྱ་བ་ནི། ཚོར་བའི་རྐྱེན་མེད་པས་སྲེད་པ་ཉེ་བར་ཞི་ཞིང་རྟོན་པ་མེད་པའོ། །སྲེད་པ་འགགས་པས་ལེན་པ་འགག་གོ་ཞེས་བྱ་བ་ནི། སྲེད་པའི་རྐྱེན་མེད་པས་ལེན་པ་ཉེ་


[043-148a0] [148A] 
[043-148a1] ༄༅། །བར་ཞི་ཞིང་རྟོན་པ་མེད་པའོ། །ཉེ་བར་ལེན་པ་འགགས་པས་སྲིད་པ་འགག་གོ་ཞེས་བྱ་བ་ནི། ཉེ་བར་ལེན་པའི་རྐྱེན་མེད་པས་སྲིད་པ་ཉེ་བར་ཞི་ཞིང་
[043-148a2] རྟོན་པ་མེད་པའོ། །སྲིད་པ་འགགས་པས་སྐྱེ་བ་འགག་གོ་ཞེས་བྱ་བ་ནི། སྲིད་པའི་རྐྱེན་མེད་པས་སྐྱེ་བ་ཉེ་བར་ཞི་ཞིང་རྟོན་པ་མེད་པའོ། །སྐྱེ་བ་འགགས་པས་རྒ་ཤི་འགག་
[043-148a3] གོ་ཞེས་བྱ་བ་ནི། སྐྱེ་བའི་རྐྱེན་མེད་པས་རྒ་ཤི་ཉེ་བར་ཞི་ཞིང་རྟོན་པ་མེད་པའོ། །དེ་ལ་མ་རིག་པ་དང། སྲེད་པ་དང། ཉེ་བར་ལེན་པ་ནི། ཉོན་མོངས་པའི་ལམ་གྱི་རྒྱུན་མི་འཆད་
[043-148a4] པའོ༑ ༑འདུ་བྱེད་དང། སྲིད་པ་ནི། ལས་ཀྱི་ལམ་གྱི་རྒྱུན་མི་འཆད་པའོ། །ལྷག་མ་རྣམས་ནི། སྡུག་བསྔལ་གྱི་ལམ་གྱི་རྒྱུན་མི་འཆད་པའོ། །རབ་ཏུ་རྣམ་པར་ཕྱེ་བས་སྔོན་
[043-148a5] གྱི་མཐའ་དང། ཕྱི་མའི་མཐའ་འགགས་པས་ལམ་གྱི་རྒྱུན་མི་འཆད་པའོ། །དེ་ལྟར་ལམ་འདི་གསུམ་ནི་བདག་མེད་ཅིང་བདག་དང་བདག་གི་དང་བྲལ་བར་འབྱུང་ཞིང་
[043-148a6] འཇིག་པ་སྟེ། རང་བཞིན་གྱིས་མདུད་ཁྱིམ་ལྟ་བུའོ། །དེ་ལྟར་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་འདི་ནི། སྔོན་གྱི་མཐའ་ལ་བལྟས་པའོ། །རྣམ་པར་ཤེས་
[043-148a7] པ་དང། མིང་དང་གཟུགས་དང། དྲུག་གི་སྐྱེ་མཆེད་དང། རེག་པ་དང། ཚོར་བ་འདི་དག་ནི། ད་ལྟར་བྱུང་བ་ལ་བལྟས་པའོ། །སྲེད་པ་དང། ཉེ་བར་ལེན་པ་དང། སྲིད་པ་དང་


[043-148b0] [148B] 
[043-148b1] ཕྱི་མའི་མཐའ་ལ་བལྟས་པ་སྟེ། དེ་ཕན་ཆད་དུ་ཡང་དེ་དག་རྒྱུན་དུ་འབྱུང་ངོ། །མ་རིག་པ་འགགས་པས་འདུ་བྱེད་རྣམས་འགག་ཅེས་བྱ་བ་འདི་ནི་བལྟ་
[043-148b2] བ་རྒྱུན་ཆད་པ་སྟེ། ལྷག་མ་རྣམས་ཀྱང་དེ་བཞིན་ནོ། །ཡང་འདི་ལྟར་སྲིད་པའི་ཡན་ལག་བཅུ་གཉིས་པོ་འདི་དག་གི་རྒྱུས་སྡུག་བསྔལ་གསུམ་འབྱུང་སྟེ། དེ་ལ་མ་རིག་པ་དང་
[043-148b3] འདུ་བྱེད་དང། རྣམ་པར་ཤེས་པ་དང། མིང་དང་གཟུགས་དང། དྲུག་གི་སྐྱེ་མཆེད་ཅེས་བྱ་བ་འདི་ནི་འདུ་བྱེད་ཀྱི་སྡུག་བསྔལ་ལོ། །རེག་པ་དང། ཚོར་བ་ཞེས་བྱ་བ་འདི་ནི་སྡུག་བསྔལ་གྱི་
[043-148b4] ཡང་སྡུག་བསྔལ་ལོ། །སྲེད་པ་དང། ཉེ་བར་ལེན་པ་དང། སྲིད་པ་དང། སྐྱེ་བ་ནས་འཁྲུག་པ་ཞེས་བྱ་བའི་བར་འདི་ནི་འགྱུར་བའི་སྡུག་བསྔལ་ལོ། །མ་རིག་བ་འགགས་པས་འདུ་བྱེད་
[043-148b5] རྣམས་འགག་ཅེས་བྱ་བ་འདི་ནི་སྡུག་བསྔལ་གསུམ་གྱི་རྒྱུན་འཆད་པའོ། །མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནི་འདུ་བྱེད་རྣམས་རྒྱུ་དང་རྐྱེན་ལས་བྱུང་བ་སྟེ་
[043-148b6] ལྷག་མ་རྣམས་ཀྱང་དེ་བཞིན་ནོ། །མ་རིག་པ་འགགས་པས་འདུ་བྱེད་འགག་ཅེས་བྱ་བ་ནི་འདུ་བྱེད་རྣམས་མེད་པ་སྟེ། ལྷག་མ་རྣམས་ཀྱང་དེ་བཞིན་ནོ། །མ་རིག་པའི་རྐྱེན་གྱིས་
[043-148b7] འདུ་བྱེད་རྣམས་ཞེས་བྱ་བ་ནི་སྐྱེ་བ་རྣམ་པར་འབྲེལ་བ་སྟེ། ལྷག་མ་རྣམས་ཀྱང་དེ་བཞིན་ནོ། །མ་རིག་པ་འགགས་པས་འདུ་བྱེད་འགག་ཅེས་བྱ་བ་ནི་འཇིག་པ་རྣམ་པར་འབྲེལ་


[043-149a0] [149A] 
[043-149a1] ༄༅། །བ་སྟེ། ལྷག་མ་རྣམས་ཀྱང་དེ་བཞིན་ནོ། །མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནི་སྲིད་པ་ལུགས་སུ་མཐུན་པར་བརྟག་པ་སྟེ། ལྷག་
[043-149a2] མ་རྣམས་ཀྱང་དེ་བཞིན་ནོ། །མ་རིག་པ་འགགས་པས་འདུ་བྱེད་འགག་ཅེས་བྱ་ནི་ཟད་པ་དང། འཇིག་པའི་ལུགས་སུ་མཐུན་པར་བརྟག་པ་སྟེ་ལྷག་མ་རྣམས་ཀྱང་དེ་
[043-149a3] བཞིན་ནོ་ཞེས་དེ་ལྟར་རྟེན་ཅིང་འབྲེལ་བར་འབྱུང་བ་ལ་ལུགས་སུ་མཐུན་པ་དང། མི་མཐུན་པའི་ཚུལ་དུ་རབ་ཏུ་རྟོག་སྟེ། འདི་ལྟར་སྲིད་པའི་ཡན་ལག་རྗེས་སུ་འབྲེལ་པ་དང་
[043-149a4] སེམས་གཅིག་ཏུ་ཡང་དག་པར་འདུ་བ་དང། རང་གི་ལས་མ་འདྲེས་པ་དང། ཆེད་དུ་བྱེད་པ་མེད་པ་དང། ལམ་གསུམ་གྱི་རྒྱུད་དུ་འབྲང་བ་དང། སྔོན་གྱི་མཐའ་དང། ད་
[043-149a5] ལྟར་བྱུང་བ་དང། ཕྱི་མའི་མཐའ་ལ་བལྟ་བ་དང། སྡུག་བསྔལ་གསུམ་འབྱུང་བ་དང། རྒྱུ་དང་རྐྱེན་ལས་བྱུང་བ་དང། སྐྱེ་བ་དང་འཇིག་པ་རྣམ་པར་འབྲེལ་བ་དང། སྲིད་
[043-149a6] པའི་ལུགས་སུ་མཐུན་པ་དང། ཟད་པར་འགྱུར་བར་རབ་ཏུ་རྟོག་པའོ་།དེ་དེ་ལྟར་རྟེན་ཅིང་འབྲེལ་བར་འབྱུང་བ་ལ་རྣམ་པ་བཅུར་རབ་ཏུ་རྟོག་ཅིང་བདག་མེད་པ་དང་
[043-149a7] སྲོག་མེད་པ་དང། གང་ཟག་མེད་པ་དང། ངོ་བོ་ཉིད་ཀྱིས་སྟོང་པ་དང། རང་བཞིན་གྱིས་བྱེད་པ་པོ་དང། ཚོར་བ་པོ་མེད་པར་རབ་ཏུ་རྟོག་པའི་ཚེ། སྟོང་པ་ཉིད་ཀྱི་རྣམ་པར་


[043-149b0] [149B] 
[043-149b1] སྲིད་པའི་ཡན་ལག་འདི་དག་གི་རང་བཞིན་འགགས་ཤིང་རྣམ་པར་ཐར་པ་ལ་ཤིན་ཏུ་ཉེ་བར་གནས་པས་ཆོས་ཀྱི་མཚན་མ་གང་ཡང་མི་སྐྱེ་སྟེ། དེས་
[043-149b2] དེའི་མཚན་མ་མེད་པའི་རྣམ་པར་ཐར་པའི་སྒོ་སྐྱེས་པ་ཡིན། དེ་ལྟར་དེ་སྟོང་པ་ཉིད་དང། མཚན་མ་མེད་པ་ལ་ཞུགས་པས་སྙིང་རྗེ་ཆེན་པོ་སྔོན་དུ་གཏོང་ཞིང་སེམས་ཅན་ཡོངས་
[043-149b3] སུ་སྨིན་པར་བྱ་བ་མ་གཏོགས་པར་འདོད་པ་གང་ཡང་མི་སྐྱེ་སྟེ་དེས་དེའི་སྨོན་པ་མེད་པའི་རྣམ་པར་ཐར་པའི་སྒོ་སྐྱེས་པ་ཡིན། དེ་རྣམ་པར་ཐར་པའི་སྒོ་གསུམ་པོ་འདི་དག་སྒོམ་
[043-149b4] པས༑ བདག་དང་ཕ་རོལ་གྱི་འདུ་ཤེས་དང་བྲལ་བ་དང། བྱེད་པ་པོ་དང། ཚོར་བ་པོའི་འདུ་ཤེས་དང་བྲལ་བ་དང། ཡོད་པ་དང། མེད་པའི་འདུ་ཤེས་དང་བྲལ་བས་བྱང་ཆུབ་ཀྱི་
[043-149b5] ཡན་ལག་ཡོངས་སུ་མ་ཚོགས་པ་རྣམས་ཡོངས་སུ་རྫོགས་པར་བྱ་བའི་ཕྱིར་སྙིང་རྗེ་ཆེན་པོ་སྔོན་དུ་བཏང་སྟེ། དེ་བས་ཀྱང་ཤིན་ཏུ་བརྩོན་པར་བྱེད་དོ། །དེ་འདི་སྙམ་དུ་སེམས་ཏེ་
[043-149b6] འདུ་བ་ཡོད་པས་ནི་འདུས་བྱས་འཕེལ་བར་འགྱུར་རོ། །འདུ་བ་དང་བྲལ་བས་ནི་འཕེལ་བ་མེད་དོ། །རྒྱུ་རྐྱེན་དང་ལྡན་པས་ནི་འདུ་བྱེད་འཕེལ་བར་འགྱུར་རོ། །རྒྱུ་རྐྱེན་དང་མི་
[043-149b7] ལྡན་པས་ནི་འཕེལ་བ་མེད་དོ། །དེ་ལྟ་བས་ན་བདག་གིས་དེ་ལྟ་བུ་འདུས་བྱས་ཉེས་པ་མང་པོའི་སྐྱོན་ཅན་ཤེས་པར་བྱ་སྟེ། འདུ་བ་དང། རྒྱུ་རྐྱེན་དང་ལྡན་པ་འདི་དག་རྒྱུན་གཅད་པར་


[043-150a0] [150A] 
[043-150a1] ༄༅། །བྱའོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་འདུ་བྱེད་རྣམས་ཤིན་ཏུ་ཞི་བའང་མངོན་དུ་མི་བྱའོ་ཞེས་ཏེ། ཀྱེ་རྒྱལ་བའི་སྲས་དག་དེ་དེ་ལྟར་
[043-150a2] འདུ་བྱེད་ཀྱི་རྣམ་པ་དེ་ལྟར་ཉེས་པ་མང་པོའི་སྐྱོན་ཅན། སྙིང་པོ་དང། རང་བཞིན་མེད་པ། སྐྱེ་བ་མེད་པ། འགག་པ་མེད་པའི་རང་བཞིན་དུ་རབ་ཏུ་རྟོག་པ་དང། སྙིང་རྗེ་
[043-150a3] ཆེན་པོར་རབ་ཏུ་སྒྲུབ་པ་དང། སེམས་ཅན་ཡོངས་སུ་མི་གཏོང་བས་ཆགས་པ་མེད་པའི་ཡེ་ཤེས་མངོན་སུམ་ཞེས་བྱ་བ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་སྣང་བའི་
[043-150a4] ཚུལ་དུ་མངོན་སུམ་དུ་འགྱུར་རོ། །དེ་དེ་ལྟ་བུ་ཡེ་ཤེས་དང་ལྡན་ཞིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པས་སྣང་བར་གྱུར་ནས་ཀྱང། བྱང་ཆུབ་ཀྱི་ཡན་ལག་ཡོངས་སུ་
[043-150a5] སྡུད་པའི་རྐྱེན་ཉེ་བར་གསོག་ཅིང་ཡང་དག་པར་སྡུད་དོ། །འདུས་བྱས་དང་འགྲོགས་པར་ཡང་མི་གནས་སོ། །འདུ་བྱེད་རྣམས་རང་བཞིན་གྱིས་ཞི་བའང་རབ་ཏུ་རྟོག་གོ་འོན་
[043-150a6] ཀྱང་བྱང་ཆུབ་ཀྱི་ཡན་ལག་རྣམས་མ་རྫོགས་པའི་ཕྱིར་དེ་ལ་མི་གནས་ཏེ། དེ་བྱང་ཆུབ་སེམས་དཔའི་ས་མངོན་སུམ་འདི་ལ་གནས་པའི་ཚེ། འཇུག་པ་སྟོང་པ་ཞེས་བྱ་བའི་
[043-150a7] ཏིང་ངེ་འཛིན་སྐྱེ་བར་འགྱུར་རོ། །རང་བཞིན་སྟོང་པ་ཉིད་དང་དོན་དམ་པ་སྟོང་པ་ཉིད་དང། ཆེན་པོ་སྟོང་པ་ཉིད་དང། འདུ་བ་སྟོང་པ་ཉིད་དང། མངོན་པར་སྒྲུབ་པ་སྟོང་པ་


[043-150b0] [150B] 
[043-150b1] ཡང་དག་པ་ཇི་ལྟ་བ་བཞིན་དུ་རྣམ་པར་རྟོག་པའི་སྟོང་པ་ཉིད་དང། ལྟོས་པ་སྟོང་པ་ཉིད་དང། ཐ་དད་པ་དང། ཐ་དད་པ་མེད་པ་སྟོང་པ་ཉིད་ཅེས་བྱ་བའི་ཏིང་ངེ་འཛིན་ཀྱང་སྐྱེ་
[043-150b2] བར་འགྱུར་ཏེ། དེ་དག་ལ་སོགས་པ་སྟོང་པ་ཉིད་ཀྱི་སྒོའི་ཏིང་ངེ་འཛིན་བརྒྱ་སྟོང་ཕྲག་བཅུ་དེ་ལ་མངོན་སུམ་དུ་འགྱུར་རོ། །དེ་བཞིན་དུ་མཚན་མ་མེད་པའི་སྒོའི་ཏིང་ངེ་འཛིན་བརྒྱ་སྟོང་
[043-150b3] ཕྲག་བཅུ་དང། སྨོན་པ་མེད་པའི་སྒོའི་ཏིང་ངེ་འཛིན་བརྒྱ་སྟོང་ཕྲག་བཅུ་མངོན་སུམ་དུ་འགྱུར་རོ། །དེ་ལྟར་བྱང་ཆུབ་སེམས་དཔའི་ས་མངོན་སུམ་འདི་ལ་གནས་པའི་བྱང་ཆུབ་སེམས་
[043-150b4] དཔའ་དེ་ཕྱིར་ཞིང་མི་ཕྱེད་པའི་བསམ་པ་ཡོངས་སུ་རྫོགས་པ་འཐོབ་བོ། །ངེས་པའི་བསམ་པ་དང། དགེ་བའི་བསམ་པ་དང། ཟབ་པའི་བསམ་པ་དང། ཕྱིར་མི་ལྡོག་པའི་བསམ་པ་
[043-150b5] པ་དང། རྒྱུན་མི་འཆད་པའི་བསམ་པ་དང། དྲི་མ་མེད་པའི་བསམ་པ་དང། མཐའ་ཡས་པའི་བསམ་པ་དང། ཡེ་ཤེས་ལ་མངོན་པར་མོས་པའི་བསམ་པ་དང། ཐབས་དང་ཤེས་
[043-150b6] རབ་ཏུ་ལྡན་པའི་བསམ་པ་ཡོངས་སུ་རྫོགས་པ་འཐོབ་སྟེ། བྱང་ཆུབ་སེམས་དཔའི་བསམ་པ་འདི་བཅུ་ནི་དེ་བཞིན་གཤེགས་པའི་བྱང་ཆུབ་ཀྱི་རྗེས་སུ་སོང་བ་ཡིན། ཕས་ཀྱི་རྒོལ་
[043-150b7] བ་ཐམས་ཅད་ཀྱིས་ཕྱིར་མི་ལྡོག་པ་ཡིན། ཡེ་ཤེས་ཀྱི་ས་ལ་ཡང་དག་པར་གཞོལ་བ་ཡིན། ཉན་ཐོས་དང་རང་སངས་རྒྱས་ཀྱི་ས་ལས་རྣམ་པར་ལོག་པ་ཡིན། སངས་རྒྱས་ཀྱི་ཡེ་


[043-151a0] [151A] 
[043-151a1] ༄༅། །ཤེས་མངོན་དུ་བྱ་བ་ལ་ཤིན་ཏུ་ངེས་པ་ཡིན། བདུད་དང་ཉོན་མོངས་པ་ཀུན་ནས་རྒྱུ་བ་ཐམས་ཅད་ཀྱིས་མི་འཕྲོགས་པ་ཡིན་བྱང་ཆུབ་སེམས་དཔའི་
[043-151a2] སྣང་བ་ལ་ཤིན་ཏུ་གནས་པ་ཡིན། སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་ཆོས་ཡང་དག་པར་སྤྱད་པ་ཡོངས་སུ་བསྒོམས་པ་ཡིན། ཐབས་དང་ཤེས་རབ་
[043-151a3] དང་ཡེ་ཤེས་རྣམ་པར་དཔྱད་པ་དང་ལྡན་པ་ཡིན། བྱང་ཆུབ་ཀྱི་ཕྱོགས་ཀྱི་ཆོས་མངོན་པར་བསྒྲུབ་པ་དང་རྣམ་པར་འདྲེས་པ་ཡིན་དེ་ལྟར་དེ་བྱང་ཆུབ་སེམས་དཔའི་ས་མངོན་
[043-151a4] སུམ་འདི་ལ་གནས་པའི་ཚེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པའི་ཤས་ཆེ་བ་ཡིན། ཆོས་དེ་དག་ལ་ཚུལ་བཞིན་དུ་མཐུན་པར་བྱེད་ཅིང་མི་མཐུན་པར་མི་བྱེད་པས་
[043-151a5] མཐུན་པའི་བཟོད་པ་གསུམ་པ་རབ་ཏུ་རྣོ་བ་རབ་ཏུ་སྐྱེས་པ་ཡིན། དེ་ལྟར་དེ་བྱང་ཆུབ་སེམས་དཔའི་ས་མངོན་སུམ་འདི་ལ་གནས་པའི་ཚེ་དེའི་ལྟ་བ་རྒྱ་ཆེན་པོ་དང་
[043-151a6] སྨོན་ལམ་གྱི་སྟོབས་ཀྱིས་སངས་རྒྱས་མང་པོ་སྣང་བར་འགྱུར་ཏེ་ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་
[043-151a7] ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང་སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་མང་པོ་དང། སངས་རྒྱས་ཁྲག་ཁྲིག་


[043-151b0] [151B] 
[043-151b1] སངས་རྒྱས་ཁྲག་ཁྲིག་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་
[043-151b2] སྣང་བར་འགྱུར་རོ། །དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ནས། བསམ་པ་རྒྱ་ཆེན་པོས་རིམ་གྲོ་བྱེད་དོ། །བཀུར་
[043-151b3] སྟི་བྱེད་དོ། །བསྟི་སྟང་བྱེད་དོ། །མཆོད་པ་བྱེད་དོ། །ན་བཟའ་དང། བསོད་སྙོམས་དང། གཟིམས་ཆ་དང། སྙུན་གྱི་རྐྱེན་སྨན་དང། ཡོ་བྱད་དག་ཀྱང་འབུལ་ཞིང་བྱང་ཆུབ་སེམས་
[043-151b4] དཔའི་བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་ལོ། །དགེ་འདུན་གྱི་ཚོགས་རྣམས་ལ་ཡང་ཡང་དག་པར་མཆོད་པ་བྱེད་དེ། དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་
[043-151b5] དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་བསྙེན་བཀུར་བྱེད་ཅིང་རིམ་གྲོ་དང་
[043-151b6] བཀུར་སྟིས་ནན་ཏན་དུ་ཆོས་ཉན་ཅིང་ལེན་ཏོ། །འཛིན་ཏོ། །ཐོས་ནས་ཀྱང་ཡང་དག་པ་ཇི་ལྟ་བ་བཞིན་དུ་སྙོམས་པར་འཇུག་པ་དང་ཤེས་རབ་དང་ཡེ་ཤེས་ཀྱི་སྣང་བས་
[043-151b7] རབ་ཏུ་བརྩོན་པར་བྱེད་དོ། །ནན་ཏན་གྱིས་ཡོངས་སུ་འཛིན་པས་དེ་སྔོན་པས་ཀྱང་དེ་བཞིན་གཤེགས་པའི་ཆོས་ཀྱི་མཛོད་རབ་ཏུ་ཐོབ་པ་ཡིན། དེ་ལྟར་དེ་བྱང་ཆུབ་སེམས་


[043-152a0] [152A] 
[043-152a1] ༄༅། །དཔའི་ས་མངོན་སུམ་འདི་ལ་གནས་པའི་ཚེ། དགེ་བའི་རྩ་བ་དེ་དག་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་
[043-152a2] ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་ཕྲག་དུ་མ་
[043-152a3] དང༑ བསྐལ་པ་ཁྲག་ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་སྔོན་པས་ཀྱང་ཆེས་བྱང་བ་
[043-152a4] དང༑ ཆེས་འོད་གསལ་ཞིང་དང་བར་གནས་སོ། །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན། གསེར་གྱི་ས་ལེ་སྦྲམ་དེ་ཉིད་བཻཌཱུརྱས་བཏབ་ན་སྔོན་པས་ཀྱང་ཤིན་ཏུ་
[043-152a5] འཚེར་ལ་འོད་གསལ་ཞིང་དྭངས་པར་འགྱུར་རོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་མངོན་སུམ་འདི་ལ་གནས་པའི་བྱང་ཆུབ་སེམས་དཔའི་
[043-152a6] དགེ་བའི་རྩ་བ་དེ་དག་ཀྱང་ཤེས་རབ་དང་ཡེ་ཤེས་ཀྱིས་ཤིན་ཏུ་བརྟགས་པས་སྔོན་པས་ཀྱང་ཤིན་ཏུ་བྱང་ལ་འོད་གསལ་ཞིང་དྭངས་པ་ཡིན་ཏེ། ཕྱི་ཕྱིར་ཞིང་ཡང་རབ་ཏུ་ཞི་
[043-152a7] བས་མི་འཕྲོགས་པར་འགྱུར་རོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། ཟླ་བའི་འོད་ནི་སེམས་ཅན་གྱི་ལུས་ཀྱང་སིམ་པར་བྱེད་ལ། རླུང་གི་དཀྱིལ་འཁོར་


[043-152b0] [152B] 
[043-152b1] ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ། བྱང་ཆུབ་སེམས་དཔའི་ས་མངོན་སུམ་འདི་ལ་
[043-152b2] གནས་པའི་དགེ་བའི་རྩ་བ་དེ་དག་སྔོན་པས་ཀྱང་སེམས་ཅན་དུ་མའི་བསམ་པའི་ཉོན་མོངས་པ་འབར་བ་ཡང་ཞི་ཞིང་སིམ་པར་བྱེད་ལ། བདུད་ཀྱི་ལམ་གྱི་རྒྱུད་བཞིས་ཀྱང་མི་འཕྲོགས་
[043-152b3] པ་ཡིན། དེའི་ཕ་རོལ་ཏུ་ཕྱིན་པ་བཅུ་ལས་ཤེས་རབ་ཀྱི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ། ལྷག་མ་རྣམས་ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པ་མ་ཡིན་ནོ། །ཀྱེ་རྒྱལ་
[043-152b4] བའི་སྲས་དག་འདི་ནི་བྱང་ཆུབ་སེམས་དཔའི་ས་མངོན་སུམ་ཞེས་བྱ་བ་སྟེ། བྱང་ཆུབ་སེམས་དཔའི་ས་དྲུག་པའོ། །དེ་ལ་གནས་པའི་བྱང་ཆུབ་སེམས་དཔའ་ཕལ་ཆེར་ལྷའི་
[043-152b5] རྒྱལ་པོ་རབ་འཕྲུལ་དགར་འགྱུར་ཏེ། སེམས་ཅན་ཐམས་ཅད་ཀྱི་ལྷག་པའི་ང་རྒྱལ་ཞི་བར་བྱ་བ་ལ་མཁས་ཤིང་མཐུ་ཡོད་པ་ཡིན་ཉན་པ་ཐམས་ཅད་ཀྱི་ཡོངས་སུ་དྲི་
[043-152b6] བས་མི་འཕྲོགས་པ་ཡིན། དེ་སྦྱིན་པའམ། ངག་སྙན་པའམ། དོན་བསྒྲུབ་པའམ། དོན་མཐུན་པ་ས་དགེ་བའི་རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་
[043-152b7] ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་འགྱུར། དམ་པར་འགྱུར། བླ་ན་མེད་པར་འགྱུར། འདྲེན་པར་འགྱུར་ཡོངས་སུ་འདྲེན་པར་


[043-153a0] [153A] 
[043-153a1] ༄༅། །འགྱུར་བ་ནས། ཐམས་ཅད་མཁྱེན་པའི་ཡེ་ཤེས་ལ་བརྟེན་པའི་བར་དུ་འགྱུར་སྙམ་སྟེ། སངས་རྒྱས་ཡིད་ལ་བྱ་བ་དང། ཆོས་ཡིད་ལ་བྱ་བ་དང་
[043-153a2] དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་བྱ་བ་དང་
[043-153a3] ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང་མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་ནས། རྣམ་པའི་
[043-153a4] མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ཏེ། དེ་འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་
[043-153a5] ཁྲག་ཁྲིག་བརྒྱ་སྟོང་རབ་ཏུ་འཐོབ་ཅིང་དེ་དག་ལ་མཉམ་པར་གཞོག་པ་དང། སངས་རྒྱས་ཁྲག་ཁྲིག་བརྒྱ་སྟོང་མཐོང་བ་དང། དེ་དག་གི་བྱིན་གྱི་རླབས་ཀྱང་ཡང་དག་པར་
[043-153a6] ཤེས་པ་དང། འཇིག་རྟེན་གྱི་ཁམས་ཁྲག་ཁྲིག་བརྒྱ་སྟོང་སྐྱོད་པ་དང། སངས་རྒྱས་ཀྱི་ཞིང་ཁྲག་ཁྲིག་བརྒྱ་སྟོང་དུ་འགྲོ་བ་དང། འཇིག་རྟེན་གྱི་ཁམས་ཁྲག་ཁྲིག་བརྒྱ་
[043-153a7] སྟོང་སྣང་བར་བྱ་བ་དང། སེམས་ཅན་ཁྲག་ཁྲིག་བརྒྱ་སྟོང་ཡོངས་སུ་སྨིན་པར་བྱ་བ་དང། བསྐལ་པ་ཁྲག་ཁྲིག་བརྒྱ་སྟོང་དུ་གནས་པར་བྱ་བ་དང། སྔོན་གྱི་མཐའ་དང་


[043-153b0] [153B] 
[043-153b1] འཇུག་པ་དང། ཆོས་ཀྱི་སྒོ་ཁྲག་ཁྲིག་བརྒྱ་སྟོང་རྣམ་པར་འབྱེད་པ་དང། ལུས་བྱེ་བ་ཁྲག་ཁྲིག་བརྒྱ་སྟོང་ཡོངས་སུ་བསྟན་
[043-153b2] པ་དང། ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་ཁྲག་ཁྲིག་བརྒྱ་སྟོང་ཡང་དག་པར་བསྟན་པར་བྱ་བའི་བརྩོན་འགྲུས་ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་
[043-153b3] ཆུབ་སེམས་དཔའ་སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་འཕྲུལ་ལམ། མིག་གམ། སྤྱོད་
[043-153b4] ཡུལ་ལམ། དབྱངས་སམ། སྤྱོད་པའམ། རྒྱན་ཏམ། བྱིན་གྱི་རླབས་སམ་མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་དུ་མ་དང་བསྐལ་པ་བརྒྱ་ཕྲག་
[043-153b5] དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མའི་བར་གྱིས་ཀྱང་བགྲང་བར་དཀའོ། །དེ་ནས་
[043-153b6] བྱང་ཆུབ་སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་པར་བྱ་བ་དང། བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །མཁས་པས་
[043-153b7] ལམ་གྱི་སྤྱོད་པ་ལྔ་པོར་ཡོངས་རྫོགས་ནས། །ཆོས་རྣམས་མཚན་མེད་མཚན་ཉིད་མེད་དང་མ་སྐྱེས་དང། །མ་བྱུང་སྔ་ནས་ཡོངས་སུ་ཞི་ཞིང་སྤྲོས་མེད་པ། །ཡོངས་སུ་སྒོམ་


[043-154a0] [154A] 
[043-154a1] ༄༅། །པས་ཡེ་ཤེས་བློ་ཅན་དྲུག་པ་གནོན། །ཆོས་རྣམས་དབེན་ཞིང་ལེན་མེད་རྣམ་པར་རྟོག་མེད་དང། །སྒྱུ་མའི་རང་བཞིན་གཉིས་ཀྱི་དངོས་ལས་
[043-154a2] རྣམ་གྲོལ་བས། །ཆོས་ཀྱི་ཚུལ་ལ་འགལ་མེད་རྗེས་སུ་མཐུན་བྱེད་ཅིང། །ཡེ་ཤེས་ལྡན་པའི་དམ་པ་དྲུག་པ་ཡོངས་སུ་གནོན། །མཐུན་པ་རྣོ་ལ་གནས་ཤིང་ཡེ་ཤེས་སྟོབས་
[043-154a3] ལྡན་པ། །འཇིག་རྟེན་ཀུན་གྱི་འབྱུང་དང་འཇིག་ལ་རབ་ཏུ་རྟོག་གཏི་མུག་མུན་པས་འགྲོ་བ་འབྱུང་བ་ཀུན་ཏུ་བསྐྱེད། །གཏི་མུག་དེ་ཉིད་བྲལ་བས་འབྱུང་བ་མེད་པ་ཡིན། །
[043-154a4] རྐྱེན་གྱི་རྣམ་པ་དོན་དམ་སྟོང་པར་རྣམ་པ་འབྱེད། །བྱ་བ་མི་འགལ་རྒྱུ་རྐྱེན་བྱེད་པ་མཉམ་པར་ཤེས། །ཡང་དག་ཇི་བཞིན་བྱེད་པ་མེད་པར་ལས་ཤེས་ནས། །འདུས་བྱས་
[043-154a5] སྤྲིན་སྡུག་ལྟ་བུར་བྱེད་པ་མེད་པར་ཤེས། །བདེན་པ་མི་ཤེས་དེ་ནི་ཡང་དག་མ་རིག་པ། །ལས་ནི་སེམས་ཀྱི་སྟོབས་ཀྱིས་མགོ་རྨོངས་བྱུང་བར་འགྱུར། །སེམས་ལ་རྟེན་ཏེ་
[043-154a6] ལྷན་ཅིག་བྱུང་བ་མིང་དང་གཟུགས། །དེ་ལྟར་སྡུག་བསྔལ་ཕུང་པོ་ཆེན་པོའི་བར་དུ་འབྱུང། །ཁམས་གསུམ་སེམས་ཀྱི་རྒྱུ་ལས་བྱུང་བ་དེར་འཇུག་སྟེ། །སྲིད་པའི་ཡན་
[043-154a7] ལག་བཅུ་གཉིས་འདི་དག་སེམས་གཅིག་རྟེན། །འདོད་ཆགས་སྐྱེས་པ་དེ་ལས་སེམས་སུ་བརྗོད་པ་ཡིན། །དེ་བཞིན་སྲིད་པའི་དངོས་པོ་སེམས་ཀྱི་རྣམ་པའོ། །མ་རིག་བྱ་བ་


[043-154b0] [154B] 
[043-154b1] །རྨོངས་པར་བྱས་ཤིང་དེ་ནས་སེམས་པའི་རྒྱུ་ཡང་འབྱིན། །དེ་བཞིན་རྒ་བ་ཕུང་པོ་གཞིག་བྱ་འཇིག་བྱེད་པར། །དེ་ལས་སྡུག་བསྔལ་མིང་
[043-154b2] ཐོགས་ཐམས་ཅད་མི་ཟད་འབྱུང། །མ་རིག་རྐྱེན་གྱིས་ཆད་པར་འགྱུར་བ་ཡོད་པ་མིན། །རྣམ་པར་ཆད་ཅིང་རྒྱུ་རྐྱེན་བྲལ་བས་ཡོད་པ་འགག་གཏི་མུག་སྲེད་པ་ཉེར་ལེན་
[043-154b3] ཉོན་མོངས་ལམ་ཡིན་ཏེ། །ལས་དང་སྲིད་པ་སེམས་པ་ལྷག་མ་སྡུག་བསྔལ་ཡིན། །གཏི་མུག་སྐྱེ་མཆེད་བར་དུ་འདུས་བྱས་སྡུག་བསྔལ་ཏེ་།རེག་དང་ཚོར་བ་དེ་དག་སྡུག་
[043-154b4] བསྔལ་སྡུག་བསྔལ་ཡིན། །ཡན་ལག་ལྷག་མར་འགྱུར་བའི་སྡུག་བསྔལ་རྣམ་འཕེལ་བ། །བདག་མེད་ཤེས་པས་སྡུག་བསྔལ་གསུམ་པོ་འཆད་པར་འགྱུར། །མུན་པ་སེམས་
[043-154b5] དང་འདུས་བྱས་འདི་ནི་སྔོན་བལྟས་ཡིན། །རྣམ་པར་ཤེས་ནས་ཚོར་བའི་རྒྱུད་དུ་ད་ལྟར་བྱུང། །སྲེད་དང་སྲིད་པར་སྡུག་བསྔལ་འབྱུང་བ་ཕྱི་མའི་མཐའ། །འགགས་ཤིང་ཟད་པ་
[043-154b6] དེ་དག་ལྟ་བ་ཆད་པ་ཡིན། །གཏི་མུག་རྐྱེན་གྱིས་དེ་དག་རྣམ་པར་འབྲེལ་པ་འབྱུང། །ཟད་པས་བྱང་ཆུབ་རྐྱེན་རྣམས་རྣམ་པར་འབྲེལ་པ་ཡིན། །རྒྱུ་ལས་རྒྱུ་འབྱུང་མེད་ན་རྒྱུ་ཡི་
[043-154b7] རྒྱུན་ཆད་འགྱུར། །བདེ་ཕན་ཤེས་ལྡན་རང་བཞིན་སྟོང་པ་དེ་ལྟར་རྟོག་རྒྱུད་དུ་མཐུན་པ་གཏི་མུག་མུན་པས་བྱུང་བ་ཡིན། །མི་མཐུན་བཟློག་པ་གཏི་མུག་ཟད་པས་མི་འབྱུང་བའོ། །


[043-155a0] [155A] 
[043-155a1] ༄༅། །ཟད་པའི་རྐྱེན་དང་དེ་དག་ཡོད་དང་མེད་པ་ལས། །གནས་པ་མེད་བློ་རྣམ་པ་བཅུར་ནི་དེ་ལྟར་རྟོག་སྲིད་པའི་ཡན་ལག་མཚམས་དང་སེམས་
[043-155a2] གཅིག་ལས་མཐུན་དང། །ཆེད་དུ་མི་བྱེད་རྒྱུད་གསུམ་རྗེས་འབྲང་སྔོན་མཐའ་དང། །སྡུག་བསྔལ་གསུམ་དང་རྒྱུས་བྱུང་སྐྱེ་དང་འཇིག་པ་དང། །སྲིད་པའི་མཐར་ཕྱིན་ཟད་
[043-155a3] དང་རྐྱེན་གྱི་ལུགས་མཐུན་པར། ༑དེ་ལྟར་རྟེན་འབྲེལ་འབྱུང་ལ་ཡང་དག་འཇུག་བྱེད་པས། །སྒྱུ་འདྲ་ཡང་དག་མ་ཡིན་ཚོར་བར་བྱེད་མེད་ཅིང། །རྨི་ལམ་འདྲ་བ་དེ་བཞིན་
[043-155a4] མིག་ཡོར་འདྲ་བ་སྟེ། །བྱིས་པ་སླུ་བའི་སྨིག་རྒྱུ་རང་བཞིན་མཆུངས་[*MTSUNGS?] མཉམ་པ། །དེ་ལྟར་བསྒོམ་པ་མཁས་པའི་སྟོང་པ་ཉིད་ཀྱི་སྒོ། །རྐྱེན་རྣམས་མེད་པ་དེ་ནི་མཚན་མ་
[043-155a5] མེད་པ་སྟེ། །ལོག་པར་ཤེས་པས་ནམ་ཡང་སྨོན་པ་མེད་པ་ཡིན། །གཞན་དུ་སེམས་ཅན་སྙིང་བརྩེའི་དོན་དུ་སྐྱེ་བ་འཛིན། །དེ་འདྲའི་རྣམ་ཐར་སྒོ་ལ་སྒོམ་བྱེད་མཐུ་ཆེ་
[043-155a6] བ༑ ༑སྙིང་བརྩེ་བ་ཡི་བློ་ལྡན་སངས་རྒྱས་ཡོན་ཏན་མངོན་འདོད་ཅིང། །འདུས་བྱས་འདུས་པ་མཁས་པ་ཡོངས་སུ་རྟོག་བྱེད་པས། །བསམ་པ་ངེས་ཤིང་གཅིག་མིན་ལེགས་
[043-155a7] དང་ལྡན་པ་ཡིན། །སྟོང་ཉིད་ཏིང་འཛིན་སྟོང་ཕྲག་བཅུ་རྣམས་ཡོངས་སུ་རྒྱས། །དེ་བཞིན་བརྟན་པ་མཚན་མ་མེད་དང་སྨོན་མེད་ལྡན། །ཤེས་རབ་ཤས་ཆེ་མཐུན་པའི་བཟོད་


[043-155b0] [155B] 
[043-155b1] །མཁས་པའི་རྣམ་ཐར་ཡེ་ཤེས་ཆགས་པ་མེད་དང་ལྡན། །དེ་འདྲའི་བསམ་པས་དྲང་སྲོང་ཆེ་མང་མཆོད་བྱེད་པས། །རྒྱལ་བའི་བསྟན་པ་འདི་ལ་ཤིན་ཏུ་
[043-155b2] བསྔགས་པ་ཡིན། །དེ་ནི་སངས་རྒྱས་མཛོད་ཐོབ་ཁོང་དུ་ཆུད་པས་ན། །བཻ་ཌཱུརྱས་བཏབ་གསེར་མདོག་བཞིན་དུ་སྔོན་པས་གསལ། །ཟླ་བའི་འོད་ནི་འགྲོ་བའི་ལུས་ལ་སིམ་པར་བྱེད། །
[043-155b3] རླུང་བཞི་ལངས་པས་ཡོངས་སུ་འཕྲོགས་པར་མི་ནུས་སོ། །རྒྱལ་སྲས་འོད་ཀྱང་བདུད་ཀྱི་ལམ་ལས་ཤིན་ཏུ་འདས། །ཉོན་མོངས་ཡོངས་སུ་གདུང་དང་སྡུག་བསྔལ་ནད་ཀྱང་སེལ།།
[043-155b4] ས་འདི་ཕྱོགས་སུ་ཕྱིན་པ་ལྷ་ཡི་བདག་པོར་འགྱུར། །འཕྲུལ་དགའི་དམ་པ་ལྷག་པའི་ང་རྒྱལ་སེལ་ལ་མཁས། །ཡེ་ཤེས་ལམ་དང་ལྡན་པ་དེ་ནི་ཅི་རྩོམ་ཡང། །ཉན་ཐོས་ལམ་
[043-155b5] ལས་འདས་ཏེ་བརྟན་ཞིང་མི་འཕྲོགས་པའོ། །བདེ་གཤེགས་སྲས་པོ་བརྩོན་འགྲུས་ལྡན་པ་འདོད་གྱུར་ན། །ཏིང་འཛིན་བྱེ་བ་བརྒྱ་སྟོང་ཚང་པ་འཐོབ་པར་བྱེད། །སྐད་ཅིག་གཅིག་ཏུ་
[043-155b6] ཕྱོགས་བཅུར་སངས་རྒྱས་མང་པོ་ལྟ། །དཔྱིད་ཀྱི་ཉི་མ་གསལ་ཞིང་ལྷན་པར་བྱེད་པ་བཞིན། །ཟབ་ཅིང་བལྟ་དཀའ་ཕྲ་བ་སྟེ། །ཉན་ཐོས་རང་རྒྱལ་ཤེས་མི་ནུས། །བདག་ཉིད་ཆེ་
[043-155b7] ལ་ས་དྲུག་པ། །རྒྱལ་བའི་སྲས་ཀྱིས་བཤད་པ་ཡིན། །མངོན་སུམ་ཞེས་ནི་བྱ་བ་སྟེ། །བྱང་ཆུབ་སེམས་དཔའི་ས་དྲུག་པའོ།། །།བམ་པོ་བཞི་བཅུ་རྩ་དགུ་པ། དེ་ནས་


[043-156a0] [156A] 
[043-156a1] ༄༅། །སྣ་ཚོགས་ཡིད་འོང་སྤྲིན། །ལྷ་ཚོགས་མང་པོ་མཁའ་ལ་གནས་ཤིང་མངོན་པར་མཐོང། །ཚིག་སྙན་རྣམ་པར་རྗོད་པ་བྱེད་།དགའ་བའི་དམ་
[043-156a2] པ་མཆོག་གིས་ཡོངས་སུ་རྒྱས། །དགེའོ་དོན་དམ་སེམས་མཛད་ཅིང། །ཡོན་ཏན་བརྒྱ་དང་ཡན་ལག་ལྡན་ཞིང་དབང་སྒྱུར་བ། །མི་ཡི་པུཎྜ་རི་ཀ་ཡིན། །འགྲོ་ལ་ཕན་པའི་
[043-156a3] སྤྱོད་རབ་ཡང་དག་བཤད། །ཡིད་འོང་འོད་མཆོག་ལྡན་ཁྱོད་དང་།མི་ཡི་གཙོ་བོ་མྱ་ངན་ཡོངས་སུ་སེལ་མཛད་ལ། །དབང་ཕྱུག་ཆེན་པོ་མཁའ་གནས་ཤིང། །སྤོས་སྤྲིན་ཡིད་
[043-156a4] འོང་དམ་པ་མངོན་པར་འཐོར། །ཚིག་སྙན་རབ་ཏུ་རྗོད་པ་བྱེད་།ལྷ་ཚོགས་མང་པོ་མཁའ་ལས་དགར་འགྱུར་དབྱངས་སྒྲོག་ཅིང། །གང་གིས་ས་བསྟན་འདི་ཐོས་པ། །དེ་
[043-156a5] དག་ཐོབ་པ་བཟང་པོ་ཐོབ་ཅེས་ཟེར། །རོལ་མོ་བརྡུང་དཀྲོལ་དབྱངས་སྙན་པ། །བརྒྱ་མང་ལྷ་ཡི་བུ་མོས་དགའ་བར་བྱས། །བདེ་བར་གཤེགས་དང་ཁྱོད་མཐུ་ཡིས། །ཚིག་
[043-156a6] རབ་འདི་འདྲ་རབ་ཏུ་བརྗོད་པར་འགྱུར། །ཞི་དང་ངེས་སྤྱོད་དམ་པ་ཅན། །མ་དུལ་འདུལ་མཛད་འཇིག་རྟེན་ཀུན་གྱིས་མཆོད་བྱས་པ། །འཇིག་རྟེན་ཀུན་ལས་འདས་པ་
[043-156a7] ཡི༑ ༑འཇིག་རྟེན་སྤྱོད་པ་ཤིན་ཏུ་ཕྲ་བ་བསྟན། །སྣ་ཚོགས་ལུས་ཀྱང་རབ་ཏུ་བསྟན། །ལུས་དང་ལུས་ལ་ཆོས་ཉིད་ཕུན་སུམ་ཚོགས་ཤིང་ལྡན། །རྣམ་དཔྱོད་ཞི་གནས་མཐུས་


[043-156b0] [156B] 
[043-156b1] །དབྱངས་སུ་སྒྲོག་ཀྱང་ཡི་གེ་བརྗོད་མི་བྱེད་།ཞིང་རྣམས་བརྒྱར་ཡང་འདོད་བྱེད་ཅིང། །མགོན་པོ་མཆོད་པར་འོས་ལ་མཆོད་པར་བྱེད། །ཞིང་རྒྱལ་བདག་ཏུ་འདུ་ཤེས་
[043-156b2] པ༑ ༑ཡེ་ཤེས་དབང་སྒྱུར་མཆོག་གི་རབ་ཏུ་སེལ། །སེམས་ཅན་ཡོངས་སུ་སྨིན་བྱེད་ཀྱང། །བདག་དང་གཞན་གྱི་འདུ་ཤེས་རྣམ་པ་ཀུན་ཏུ་མེད། །དགེ་བ་ཡངས་པ་ཡང་དག་
[043-156b3] གསོག་འོན་ཀྱང་དགེ་བ་གསོག་ལ་གནས་པ་མེད། །འདོད་ཆགས་ཞེ་སྡང་གཏི་མུག་གིས། །འཇིག་རྟེན་ཐམས་ཅད་རབ་ཏུ་འབར་བར་མཐོང་གྱུར་ཅིང། །འདུ་ཤེས་ཐམས་ཅད་
[043-156b4] རྣམ་སྤངས་ནས། །སྙིང་བརྩེ་ལྡན་པར་བརྩོན་འགྲུས་རབ་ཏུ་རྩོམ། །ལྷ་མང་ལྷ་ཡི་བུ་མོ་ཡིས། །གསུང་བའི་མཆོག་ལ་མཆོད་བྱས་ནས། །ཀུན་ཀྱང་མི་སྨྲ་དགར་གྱུར་ཏེ། །དྲང་སྲོང་
[043-156b5] ཆེ་ལ་ལྟ་ཞིང་གནས། །ཐར་པའི་ཟླ་བས་ཡང་སྨྲས་པ། །འཁོར་རྣམས་ཤིན་ཏུ་རྣམ་པར་དང། །ས་བདུན་པ་ཡི་རྣམ་པ་དག་རྒྱལ་བའི་སྲས་ཀྱིས་བཤད་པ་མཛོད། །བྱང་ཆུབ་
[043-156b6] སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ༑ རྒྱལ་བའི་སྲས་དག་།བྱང་ཆུབ་སེམས་དཔའི་ས་དྲུག་པ་ལ་དེ་ལྟར་སའི་ལམ་ཡོངས་སུ་རྫོགས་པའི་བྱང་ཆུབ་སེམས་དཔའ་ནི་
[043-156b7] བྱང་ཆུབ་སེམས་དཔའི་ས་བདུན་པ་ཡོངས་སུ་གནོན་ཏོ། །དེ་ཐབས་དང་ཤེས་རབ་ཀྱིས་མངོན་པར་བསྒྲུབས་པའི་ལམ་བརྩམ་པའི་ཁྱད་པར་བཅུས་ཡོངས་སུ་གནོན་ཏེ། བཅུ་


[043-157a0] [157A] 
[043-157a1] ༄༅། །གང་ཞེ་ན། འདི་ལྟ་སྟེ། སྟོང་པ་ཉིད་དང། མཚན་མ་མེད་པ་དང། སྨོན་བ་མེད་པའི་ཏིང་ངེ་འཛིན་ཤིན་ཏུ་བསྒོམས་པའི་ཡིད་དང་ཡང་ལྡན་ལ། བསོད་
[043-157a2] ནམས་དང། ཡེ་ཤེས་ཀྱི་ཚོགས་ཆེན་པོ་ཡང་ཡང་དག་པར་གསོག་པ་ཡིན། བདག་མེད་པ་དང། གསོ་བ་མེད་པ་དང། གང་ཟག་མེད་པའི་ཆོས་ལའང་རབ་ཏུ་འཇུག་ལ་
[043-157a3] ཚད་མེད་པ་བཞི་མངོན་པར་སྒྲུབ་པ་ཡང་ཡོངས་སུ་མི་གཏོང་བ་ཡིན། བསོད་ནམས་ཀྱི་ཚོགས་ཀྱིས་ཤིན་ཏུ་མཐོ་བའི་ཕ་རོལ་ཏུ་ཕྱིན་པ་མངོན་པར་བསྒྲུབ་པའང་མངོན་པར་
[043-157a4] སྒྲུབ་ལ། ཆོས་གང་ལ་ཡང་མངོན་པར་ཆགས་པ་མེད་པ་ཡིན། ཁམས་གསུམ་པ་ལས་དབེན་པར་གྱུར་པའང་ཐོབ་ལ་ཁམས་གསུམ་པ་བསྡུ་བ་དང། རྒྱན་མངོན་པར་
[043-157a5] བསྒྲུབ་པའང་མངོན་པར་སྒྲུབ་པ་ཡིན། ཉོན་མོངས་པ་འབར་བ་ཐམས་ཅད་ཤིན་ཏུ་ཞི་ཞིང་རབ་ཏུ་ཞི་སྟེ། ཉེ་བར་ཞི་བ་ཡང་ཡིན་ལ་སེམས་ཅན་ཐམས་ཅད་ཀྱི་འདོད་
[043-157a6] ཆགས་དང། ཞེ་སྡང་དང། གཏི་མུག་དང། ཉོན་མོངས་པའི་མེ་ལྕེ་རབ་ཏུ་ཞི་བར་མངོན་པར་བསྒྲུབ་པའང་མངོན་པར་སྒྲུབ་པ་ཡིན་སྒྱུ་མ་དང། རྨི་ལམ་དང། མི་ཡོར་
[043-157a7] དང༑ སྒྲ་བརྙན་དང། ཆུའི་ཟླ་བ་དང། གཟུགས་བརྙན་དང་སྤྲུལ་པའི་རང་བཞིན་ལྟ་བུར་ཡོད་པ་དང། མེད་པ་དང། གཉིས་ཀ་མ་ཡིན་པ་ཐམས་ཅད་ཀྱང་ཁོང་དུ་ཆུད་


[043-157b0] [157B] 
[043-157b1] ལས་དང་བྱ་བ་རྣམ་པར་ཕྱེ་བ་ཚད་མེད་པའི་བསམ་པ་ཡང་མངོན་པར་སྒྲུབ་པ་ཡིན། ཞིང་གི་ཐ་གྲུ་ནམ་མཁའ་དང་མཉམ་པར་ཤིན་ཏུ་བསྒོམས་པའི་ཡིད་དང་ལྡན་
[043-157b2] ལ༑ སངས་རྒྱས་ཀྱི་ཞིང་ཡོངས་སུ་སྦྱོང་ཞིང་བསྒྲུབ་པ་དང་རྒྱན་ཀྱང་མངོན་པར་སྒྲུབ་པ་ཡིན། སངས་རྒྱས་ཐམས་ཅད་ཀྱི་རང་བཞིན་དང། ཆོས་དང། སྐུ་ནམ་མཁའ་
[043-157b3] ལྟ་བུར་ཡང་རབ་ཏུ་འཇུག་ལ། གཟུགས་དང། མཚན་དང། དཔེ་བྱད་བཟང་པོ་བསྡུ་ཞིང་རྒྱན་མངོན་པར་བསྒྲུབ་པ་ཡང་མངོན་པར་སྒྲུབ་པ་ཡིན། དེ་བཞིན་གཤེགས་
[043-157b4] པའི་གསུང་རང་བཞིན་གྱིས་ཞི་ཞིང་བརྗོད་དུ་མེད་པའི་སྒྲ་དབྱངས་དང་ལྡན་པར་ཡང་ཡིད་ཆེས་ལ། སེམས་ཅན་ཐམས་ཅད་ཀྱི་དབྱངས་ཀྱི་ཡན་ལག་རྣམ་པར་ཕྱེ་བའི་རྒྱན་
[043-157b5] མངོན་པར་བསྒྲུབ་པ་ཡང་མངོན་པར་སྒྲུབ་པ་ཡིན། སངས་རྒྱས་བཅོམ་ལྡན་འདས་རྣམས་ཀྱིས་སྐད་ཅིག་གཅིག་ཏུ་དུས་གསུམ་ཐུགས་སུ་ཆུད་པར་ཡང་ཁོང་དུ་ཆུད་ལ་
[043-157b6] དུས་དང་བསྐལ་པའི་གྲངས་མཚན་ཉིད་ཐ་དད་པ་ལའང་སེམས་ཅན་གྱི་བསམ་པ་རྣམ་པར་བསྒོམ་པའི་ཕྱིར་རྗེས་སུ་འཇུག་པ་ཡིན་ཏེ་ཀྱེ༑ རྒྱལ་བའི་སྲས་དག་ཐབས་
[043-157b7] དང་ཤེས་རབ་ཀྱིས་མངོན་པར་བསྒྲུབས་པའི་ལམ་བརྩམ་པའི་ཁྱད་པར་འདི་བཅུས་བྱང་ཆུབ་སེམས་དཔའ་ས་དྲུག་པ་ལ་རྣམ་པར་དབྱེ་བ་ཤིན་ཏུ་བྱས་པ་ས་བདུན་ཡོངས་སུ་


[043-158a0] [158A] 
[043-158a1] ༄༅། །གནོན་ཏོ། །ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལམ་གྱི་ཚོགས་ཐབས་དང་ཤེས་རབ་ཀྱིས་
[043-158a2] མངོན་པར་བསྒྲུབས་པའི་ཁྱད་པར་སྣང་བར་གྱུར་པ་འདི་དག་མངོན་པར་བསྒྲུབས་པས་བྱང་ཆུབ་སེམས་དཔའི་ས་བདུན་ཡོངས་སུ་གནོན་ཅེས་བྱ་སྟེ། དེ་ལྟར་བྱང་ཆུབ་
[043-158a3] སེམས་དཔའི་ས་བདུན་པ་ལ་གནས་པའི་བྱང་ཆུབ་སེམས་དཔའ་དེ་ནི་སེམས་ཅན་གྱི་ཁམས་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་ཀྱི་སེམས་
[043-158a4] ཅན་ཡོངས་སུ་སྨིན་པར་མཛད་པ་དང། འདུལ་བའི་འཕྲིན་ལས་ཚད་མེད་པ་ལ་འཇུག་གོ། འཇིག་རྟེན་གྱི་ཁམས་མང་པོ་ཚད་མེད་པ་ལ་འཇུག་གོ་སངས་རྒྱས་བཅོམ་
[043-158a5] ལྡན་འདས་རྣམས་ཀྱི་སངས་རྒྱས་ཀྱི་ཞིང་རྣམ་པར་དག་པ་ཚད་མེད་པ་ལ་འཇུག་གོ་ཆོས་ཐ་དད་པ་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་ཀྱི་
[043-158a6] ཡེ་ཤེས་མངོན་པར་འཚང་རྒྱ་བ་ཚད་མེད་པ་ལ་འཇུག་གོ་བསྐལ་པའི་གྲངས་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་ཀྱི་དུས་གསུམ་ཐུགས་སུ་ཆུད་
[043-158a7] པ་ཚད་མེད་པ་ལ་འཇུག་གོ་སེམས་ཅན་གྱི་མོས་པའི་ཁྱད་པར་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་ཀྱི་མཚན་དང། སྐུ་གཟུགས་དང་


[043-158b0] [158B] 
[043-158b1] སེམས་ཅན་རྣམས་ཀྱི་བསམ་པ་དང། དབང་པོ་ཐ་དད་པ་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་
[043-158b2] ཀྱི་གསུང་བརྗོད་པས་སེམས་ཅན་ཡོངས་སུ་སྨིན་པར་མཛད་པ་ཚད་མེད་པ་ལ་འཇུག་གོ་སེམས་ཅན་རྣམས་ཀྱི་སེམས་དང་སྤྱོད་པ་ཚད་མེད་པ་ལ་འཇུག་གོ་སངས་རྒྱས་
[043-158b3] བཅོམ་ལྡན་འདས་རྣམས་ཀྱི་ཡེ་ཤེས་འབྱམས་ཀླས་པས་ཐུགས་སུ་ཆུད་པ་ཚད་མེད་པ་ལ་འཇུག་གོ་ཉན་ཐོས་ཀྱི་ཐེག་པས་འབྱུང་བ་ལ་མོས་པ་ཚད་མེད་པ་ལ་འཇུག་གོ། སངས་
[043-158b4] རྒྱས་བཅོམ་ལྡན་འདས་རྣམས་ཀྱི་ལམ་ཤིན་ཏུ་བསྟན་པའི་ཡེ་ཤེས་ལ་འཇུག་པ་ཚད་མེད་པ་ལ་འཇུག་ཅིང་མོས་པར་བྱེད་དོ། །རང་སངས་རྒྱས་ཀྱི་ཡེ་ཤེས་ཡང་དག་པར་
[043-158b5] བསྒྲུབ་པ་ཤིན་ཏུ་རྫོགས་པར་བྱ་བ་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཟབ་མོའི་སྒོར་འཇུག་པ་བསྟན་པ་ཚད་མེད་པ་ལ་འཇུག་
[043-158b6] གོ་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་སྤྱོད་པའི་སྦྱོར་བ་ཚད་མེད་པ་ལ་འཇུག་གོ་སངས་རྒྱས་བཅོམ་ལྡན་འདས་རྣམས་ཀྱི་ཐེག་པ་ཆེན་པོ་ཡང་
[043-158b7] དག་པར་བསྒྲུབ་པ་ལ་འཇུག་པ་ཤིན་ཏུ་བསྟན་པ་ཚད་མེད་པ་ལ་འཇུག་གོ་དེ་འདི་སྙམ་དུ་སེམས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་


[043-159a0] [159A] 
[043-159a1] ༄༅། །སངས་རྒྱས་རྣམས་ཀྱི་སྤྱོད་ཡུལ་ནི་དེ་ལྟར་ཚད་མེད་པ་སྟེ། དེ་ནི་བསྐལ་པ་བརྒྱ་ཕྲག་ཁྲག་ཁྲིག་དང། བསྐལ་པ་སྟོང་ཕྲག་ཁྲག་ཁྲིག་
[043-159a2] དང༑ བསྐལ་པ་བརྒྱ་སྟོང་ཕྲག་ཁྲག་ཁྲིག་ནས་དེ་སྙེད་ཀྱི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་གིས་ཀྱང་བགྲང་བར་དཀའ་སྟེ། སངས་རྒྱས་བཅོམ་ལྡན་འདས་རྣམས་ཀྱི་སྤྱོད་
[043-159a3] ཡུལ་དེ་བདག་གིས་ལྷུན་གྱིས་གྲུབ་པར་བསྒྲུབ་པར་བྱའོ། །རྟོག་པ་མེད་པ་དང། རྣམ་པར་རྟོག་པ་མེད་པར་ཡོངས་སུ་རྫོགས་པར་བྱའོ་ཞེས་དེ་དེ་ལྟར་ཤིན་ཏུ་
[043-159a4] བརྟགས་པའི་ཡེ་ཤེས་དང། མངོན་པར་ཤེས་པ་དང་ལྡན་ཞིང། རྟག་ཏུ་རྒྱུན་མི་འཆད་པར་མངོན་པར་བརྩོན་པ་ནི་ཐབས་དང་ཤེས་རབ་ཀྱིས་ཡོངས་སུ་བསྒོམས་
[043-159a5] པའི་ལམ་གྱི་ཚོགས་རྒྱ་ཆེན་པོའི་ཡེ་ཤེས་ལ་མི་གཡོ་བའི་ཚུལ་གྱིས་ཡོངས་སུ་གནས་པ་ཡིན། དེ་སྐད་ཅིག་གཅིག་ཏུ་ཡང་ལམ་མངོན་པར་བསྒྲུབ་པ་ལས་ལྡང་བར་
[043-159a6] མི་བྱེད་དེ། དེ་འགྲོ་ཡང་དེ་ལྟ་བུའི་ཡེ་ཤེས་མངོན་པར་བསྒྲུབ་པ་ཡིན། འགྲེང་བ་དང། འདུག་པ་དང། ཉལ་བ་དང། རྨི་ལམ་དག་ཏུ་ཡང་སྒྲིབ་པ་མེད་ཅིང། སྤྱོད་ལམ་
[043-159a7] ཐམས་ཅད་ལ་གནས་ཀྱང་རྣམ་པ་འདི་ལྟ་བུའི་འདུ་ཤེས་ཡིད་ལ་བྱ་བ་དང་མི་འབྲལ་བ་ཡིན། དེའི་སེམས་བསྐྱེད་པ་རེ་རེ་ལ་ཡང། བྱང་ཆུབ་སེམས་དཔའི་ཕ་རོལ་ཏུ་


[043-159b0] [159B] 
[043-159b1] བྱང་ཆུབ་སེམས་དཔའི་ས་བཅུ་ཡང་དག་པར་བསྒྲུབ་པ་ཡང་དག་པར་འབྱུང་ངོ། །དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་
[043-159b2] པོ་དེ་སྙིང་རྗེ་ཆེན་པོ་སྔོན་དུ་བཏང་བའི་སེམས་བསྐྱེད་པ་བྱུང་བ་རེ་རེ་ཞིང་ཡང། སངས་རྒྱས་ཀྱི་ཆོས་ཡང་དག་པར་བསྒྲུབ་པ་དང། དེ་བཞིན་གཤེགས་པའི་ཡེ་ཤེས་ཀྱི་དོན་
[043-159b3] དུ་ཡོངས་སུ་བསྔོ་བས། དེ་ལ་གང་སངས་རྒྱས་ཀྱི་ཡེ་ཤེས་ཡོངས་སུ་ཚོལ་ཞིང། སེམས་ཅན་རྣམས་ལ་དགེ་བའི་རྩ་བ་ཡོངས་སུ་གཏོང་བ་འདི་ནི་དེའི་སྦྱིན་པའི་ཕ་རོལ་ཏུ་ཕྱིན་
[043-159b4] པའོ༑ ༑གང་ཉོན་མོངས་པའི་ཡོངས་སུ་གདུང་བ་ཐམས་ཅད་རབ་ཏུ་ཞི་བ་འདི་ནི་དེའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །གང་སྙིང་རྗེ་དང་བྱམས་པ་སྔོན་དུ་འགྲོ་བས་སེམས་
[043-159b5] ཅན་ཐམས་ཅད་ལ་འཚིག་པ་མེད་པ་འདི་ནི་དེའི་བཟོད་པའི་ཕ་རོལ་ཏུ་ཕྱིན་པའོ། །གང་གོང་ནས་གོང་དུ་དགེ་བའི་ཆོས་ཚོལ་པས་མི་ངོམས་པར་དམ་འཆའ་བ་འདི་ནི་དེའི་
[043-159b6] བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །གང་ཐམས་ཅད་མཁྱེན་པའི་ཡེ་ཤེས་མངོན་དུ་བྱ་བའི་ཕྱིར་འགྱོད་པ་མེད་པའི་ལམ་དང་ལྡན་པ་འདི་ནི་དེའི་བསམ་གཏན་གྱི་ཕ་རོལ་
[043-159b7] ཏུ་ཕྱིན་པའོ། །གང་རང་བཞིན་གྱིས་མ་སྐྱེས་པ་མངོན་དུ་གྱུར་པ་འདི་ནི་དེའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །གང་ཡེ་ཤེས་ཚད་མེད་པ་མངོན་པར་བསྒྲུབ་པ་འདི་ནི་དེའི་


[043-160a0] [160A] 
[043-160a1] ༄༅། །ཐབས་མཁས་པའི་ཕ་རོལ་ཏུ་ཕྱིན་པའོ། །གང་གོང་ནས་གོང་དུ་ཡེ་ཤེས་ལ་དམིགས་ཤིང་མངོན་པར་བསྒྲུབ་པ་འདི་ནི་དེའི་སྨོན་ལམ་གྱི་ཕ་
[043-160a2] རོལ་ཏུ་ཕྱིན་པའོ། །གང་ཕས་ཀྱི་རྒོལ་བ་ཐམས་ཅད་དང། བདུད་ཀྱི་ཚོགས་ཐམས་ཅད་ཀྱིས་ལམ་ཡོངས་སུ་མི་ཆོད་པ་འདི་ནི་དེའི་སྟོབས་ཀྱི་ཕ་རོལ་ཏུ་ཕྱིན་པའོ། །གང་
[043-160a3] ཆོས་ཐམས་ཅད་ལ་ཡང་དག་པ་ཇི་ལྟ་བ་བཞིན་དུ་རྟོག་པ་འདི་ནི་དེའི་ཡེ་ཤེས་ཀྱི་ཕ་རོལ་ཏུ་ཕྱིན་པའོ། །ཀྱེ༑ རྒྱལ་བའི་སྲས་དག་།དེ་ལྟར་ན་བྱང་ཆུབ་སེམས་དཔའི་ས་
[043-160a4] རིང་དུ་སོང་བ་འདི་ལ་གནས་པའི་བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་བཅུ་པོ་དེ་དག་དེ་ལྟར་ཡོངས་སུ་རྫོགས་པར་འགྱུར་ཏེ། བསྡུ་བའི་དངོས་པོ་བཞི་ཡང་ཡོངས་སུ་རྫོགས་
[043-160a5] པར་འགྱུར་རོ། །བྱིན་གྱི་རླབས་བཅུ་དང། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང། རྣམ་པར་ཐར་པའི་སྒོ་གསུམ་དང་མདོར་བསྡུ་ན་བྱང་ཆུབ་ཀྱི་ཡན་ལག་གི་ཆོས་
[043-160a6] ཐམས་ཅད་སྐད་ཅིག་སྐད་ཅིག་ཏུ་ཡོངས་སུ་རྫོགས་པར་འགྱུར་རོ། །དེ་སྐད་ཅེས་སྨྲས་པ་དང། བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའ་སེམས་
[043-160a7] དཔའ་ཆེན་པོ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། ཅི་བྱང་ཆུབ་སེམས་དཔའ་སེམས་དཔའ་ཆེན་པོ། བྱང་ཆུབ་སེམས་དཔའི་ས་བདུན་པ་འདི་


[043-160b0] [160B] 
[043-160b1] སྐད་ཅིག་སྐད་ཅིག་ཏུ་ཡོངས་སུ་རྫོགས་པར་འགྱུར་རམ། འོན་ཏེ་མ་ཡིན་གྱི། ས་བཅུ་པོ་ཐམས་ཅད་ལའང་དེ་བཞིན་
[043-160b2] དུ་ཡོངས་སུ་རྫོགས་པར་འགྱུར། བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པས། ཀྱེ༑ རྒྱལ་བའི་སྲས། ས་བཅུ་པོ་ཀུན་ལ་ཡང་བྱང་ཆུབ་སེམས་དཔའི་བྱང་ཆུབ་ཀྱི་ཡན་
[043-160b3] ལག་ཐམས་ཅད་སྐད་ཅིག་སྐད་ཅིག་ཏུ་ཡོངས་སུ་རྫོགས་པར་ལྟ་འགྱུར་ཏེ། བྱང་ཆུབ་སེམས་དཔའི་ས་བདུན་པ་འདི་ལ་ནི་དེ་དག་པས་ལྷག་པར་ཡོངས་སུ་རྫོགས་པར་འགྱུར་རོ།།
[043-160b4] དེ་ཅིའི་ཕྱིར་ཞེ་ན། ཀྱེ༑ རྒྱལ་བའི་སྲས། བྱང་ཆུབ་སེམས་དཔའི་ས་འདི་ནི་ནན་ཏན་དུ་བྱ་བའི་སྤྱོད་པ་ཡོངས་སུ་རྫོགས་པར་བྱེད་པ་ཡེ་ཤེས་དང། མངོན་པར་ཤེས་པའི་སྤྱོད་པ་
[043-160b5] ཡོངས་སུ་གནོན་པ་སྟེ། དེ་ལྟར། ཀྱེ༑ རྒྱལ་བའི་སྲས། བྱང་ཆུབ་སེམས་དཔའི་ས་དང་པོ་ལ་ནི་སྨོན་ལམ་ཐམས་ཅད་ལ་ལྷག་པར་དམིགས་པས་བྱང་ཆུབ་སེམས་དཔའི་བྱང་ཆུབ་
[043-160b6] ཀྱི་ཡན་ལག་ཐམས་ཅད་ཡོངས་སུ་རྫོགས་པར་འགྱུར་རོ། །གཉིས་པ་ལ་སེམས་ཀྱི་དྲི་མ་ཐམས་ཅད་གསལ་བས། གསུམ་པ་ལ་སྨོན་ལམ་རྣམ་པར་འཕེལ་བ་དང། ཆོས་ཀྱི་སྣང་བ་
[043-160b7] ཐོབ་པས། བཞི་པ་ལ་ལམ་ལ་འཇུག་པས། ལྔ་པ་ལ་འཇིག་རྟེན་གྱི་སྤྱོད་པའི་རྗེས་སུ་འབྲང་བས། དྲུག་པ་ལ་ཆོས་ཟབ་མོའི་སྒོར་འཇུག་པས་བྱང་ཆུབ་ཀྱི་ཡན་ལག་ཐམས་ཅད་


[043-161a0] [161A] 
[043-161a1] ༄༅། །ཡོངས་སུ་རྫོགས་པར་འགྱུར་ཏེ༑ བྱང་ཆུབ་སེམས་དཔའི་ས་བདུན་པ་འདི་ལ་ནི་སངས་རྒྱས་ཀྱི་ཆོས་ཐམས་ཅད་ཡོངས་སུ་སྒྲུབ་པས་བྱང་ཆུབ་ཀྱི་
[043-161a2] ཡན་ལག་ཐམས་ཅད་སྐད་ཅིག་སྐད་ཅིག་ཏུ་ཡོངས་སུ་གྲུབ་པར་འགྱུར་རོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའི་ས་དང་པོ་ནས་བཟུང་སྟེ། བྱང་ཆུབ་སེམས་དཔའི་ས་
[043-161a3] བདུན་པའི་བར་དུ་བྱང་ཆུབ་སེམས་དཔས་མངོན་པར་བསྒྲུབས་པའི་ཡེ་ཤེས་མངོན་པར་སྒྲུབ་པའི་སྦྱོར་བའི་ཡན་ལག་དེ་དག་བྱང་ཆུབ་སེམས་དཔའ་ས་བརྒྱད་པ་ཡན་ཆད་
[043-161a4] ལྷུན་གྱིས་གྲུབ་པར་ཡོངས་སུ་འགྲུབ་བོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། ཀུན་ནས་ཉོན་མོངས་ཤིང་རྣམ་པར་དག་པའི་འཇིག་རྟེན་གྱི་ཁམས་དང། ཤིན་ཏུ་དག་པའི་འཇིག་རྟེན་
[043-161a5] གྱི་ཁམས་དག་གི་འཇིག་རྟེན་གྱི་ཁམས་གཉིས་ཀྱི་འཇིག་རྟེན་གྱི་ཁམས་ཀྱི་བར་ནི་སྨོན་ལམ་དང། ཐབས་དང། ཤེས་རབ་དང། མངོན་པར་ཤེས་པའི་སྟོབས་དང། ཤུགས་
[043-161a6] ཆེན་པོ་མ་གཏོགས་པར་འདོད་འདོད་བརྒལ་བར་མི་ནུས་སོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་སྤྱོད་པ་འདྲེས་པ་དང། ཡོངས་སུ་དག་པའི་བར་ཡང་སྨོན་
[043-161a7] ལམ་དང། ཐབས་དང། ཤེས་རབ་དང། མངོན་པར་ཤེས་པ་དང། ཡེ་ཤེས་ཀྱི་སྟོབས་དང། ཤུགས་ཆེན་པོ་མ་གཏོགས་པར་འདོད་འདོད་བརྒལ་བར་མི་ནུས་སོ། །བྱང་


[043-161b0] [161B] 
[043-161b1] ཀྱེ་རྒྱལ་བའི་སྲས། འོ་ན་ཅི་བྱང་ཆུབ་སེམས་དཔའི་ས་བདུན་རྣམས་ལ་བྱང་ཆུབ་སེམས་དཔའི་སྤྱོད་པ་ཉོན་མོངས་
[043-161b2] པའི་སྤྱོད་པས་ཀུན་ནས་ཉོན་མོངས་པར་ཡིད་ཆེས་པར་བྱ་བ་ཡིན་ནམ། བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ་རྒྱལ་བའི་སྲས། བྱང་ཆུབ་སེམས་དཔའི་ས་དང་པོ་རབ་ཏུ་
[043-161b3] དགའ་བ་ཉིད་བཟུང་བ་ཡན་ཆད་དུ་བྱང་ཆུབ་སེམས་དཔའི་སྤྱོད་པ་ཐམས་ཅད་བྱང་ཆུབ་ཏུ་ཡོངས་སུ་བསྔོས་པའི་དབང་གིས་ཉོན་མོངས་པའི་རྙོག་པ་དང་བྲལ་བར་གར་འོས་པའི་ཚུལ་གྱིས་
[043-161b4] ལམ་མཉམ་པ་ཉིད་ཀྱིས་ཡིད་ཆེས་པར་བྱ་སྟེ། དེ་ཙམ་གྱིས་ས་བདུན་པོ་རྣམས་སུ་ཉོན་མོངས་པའི་སྤྱོད་པ་ལས་ཡང་དག་པར་འདས་ཞེས་མི་བྱའོ། །ཀྱེ༑ རྒྱལ་བའི་སྲས། འདི་ལྟ་སྟེ་
[043-161b5] དཔེར་ན། འཁོར་ལོས་བསྒྱུར་བའི་རྒྱལ་པོ་ནི་ལྷ་རྫས་ཀྱི་གླང་པོ་རིན་པོ་ཆེ་ལ་ཞོན་ཞིང་གླིང་བཞི་དག་ཏུ་འང་འགྲོ། མིའི་སྡུག་བསྔལ་དང། ཕོངས་པ་དང། ཀུན་ནས་ཉོན་མོངས་པའི་
[043-161b6] ཉེས་པ་རྣམས་ཀྱང་རབ་ཏུ་ཤེས་ཏེ། འོན་ཀྱང་ཉེས་པ་དེ་དག་གིས་གོས་པར་མི་འགྱུར་རོ། །དེ་ཙམ་གྱིས་མིའི་ལུས་ལས་ཡོངས་སུ་འདས་པའང་མ་ཡིན་ཏེ། ནམ་མིའི་ལུས་སྤངས་ཏེ་
[043-161b7] ཚངས་པའི་འཇིག་རྟེན་དུ་སྐྱེས་པར་གྱུར་པ་དེའི་ཚེ་ནི་ཚངས་པའི་གཞལ་མེད་ཁང་ན་གནས་ཤིང། སྟོང་གི་འཇིག་རྟེན་གྱི་ཁམས་ཀྱང་མཐོང། དེ་དག་དུའང་འགྲོ། ཚངས་པའི་གཟུགས་


[043-162a0] [162A] 
[043-162a1] ༄༅། །བརྙན་ཡང་ཀུན་ཏུ་སྟོན་ཏེ། མི་ཞེས་ཀྱང་མི་བརྗོད་དོ་།ཀྱེ། རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་དང་པོ་བཟུང་བ་ཡན་ཆད། བྱང་
[043-162a2] ཆུབ་སེམས་དཔའི་ཕ་རོལ་ཏུ་ཕྱིན་པའི་ཐེག་པ་ལ་ཞོན་ཞིང་འགྲོ་བ་ཐམས་ཅད་དུ་རྒྱུ་བའི་ཚེ། ཀུན་ནས་ཉོན་མོངས་པའི་ཉེས་པ་རྣམས་ཀྱང་རབ་ཏུ་ཤེས་ཏེ། ཡང་དག་པའི་ལམ་དུ་
[043-162a3] ཞུགས་པས་ཀུན་ནས་ཉོན་མོངས་པ་དེ་དག་གིས་གོས་པར་ཡང་མི་འགྱུར་རོ། །འོན་ཀྱང་དེ་ཙམ་གྱིས་ས་བདུན་པོ་རྣམས་ལ། ཉོན་མོངས་པའི་ཉེས་པ་རྣམས་ལས་ཡང་དག་པར་འདས་
[043-162a4] ཞེས་ནི་མི་བྱ་སྟེ། ནམ་སྦྱོར་བ་ཅན་གྱི་སྤྱོད་པ་ཐམས་ཅད་སྤངས་ཏེ། ས་བདུན་པོ་ནས་ས་བརྒྱད་པ་ཡོངས་སུ་ནོན་པར་གྱུར་ཏེ་བྱང་ཆུབ་སེམས་དཔའི་ཐེག་པ་ཡོངས་སུ་དག་པ་ལ་
[043-162a5] ཞོན་ཞིང་འགྲོ་བ་ཐམས་ཅད་དུ་རྒྱུ་བའི་ཚེ། ཀུན་ནས་ཉོན་མོངས་པའི་ཉེས་པ་ཐམས་ཅད་ཀྱང་རབ་ཏུ་ཤེས་ཏེ། འཇིག་རྟེན་གྱི་བྱ་བ་ཀུན་ལས་འདས་པས་ཉེས་པ་དེ་དག་གིས་ཀུན་ནས་
[043-162a6] ཉོན་མོངས་པར་གྱུར་ཅེས་མི་བྱའོ། །ཀྱེ། རྒྱལ་བའི་སྲས། བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་འདོད་ཆགས་ལ་སོགས་པའི་ཉོན་མོངས་
[043-162a7] པ་མང་པོ་ཐམས་ཅད་ལས་ཀྱང་ཤིན་ཏུ་ཤས་ཆེ་བར་འདའ་སྟེ་བྱང་ཆུབ་སེམས་དཔའི་ས་བདུན་པ་འདི་ལ་སྤྱོད་པའི་བྱང་ཆུབ་སེམས་དཔའ་དེ་ནི་ཉོན་མོངས་པ་ཅན་ཞེས་ཀྱང་མི་


[043-162b0] [162B] 
[043-162b1] ཉོན་མོངས་པ་མེད་པ་ཞེས་ཀྱང་མི་བྱའོ། །དེ་ཅིའི་ཕྱིར་ཞེ་ན། ཉོན་མོངས་པ་ཐམས་ཅད་རྒྱུ་བ་མེད་པས་ཉོན་མོངས་པ་ཅན་ཞེས་མི་བྱའོ། །དེ་བཞིན་གཤེགས་པའི་ཡེ་ཤེས་མངོན་པར་
[043-162b2] འདོད་ཅིང་བསམ་པ་ཡོངས་སུ་མ་རྫོགས་པས་ཉོན་མོངས་པ་མེད་པ་ཞེས་ཀྱང་མི་བྱའོ། །དེ་ལྟར་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་ལྷག་
[043-162b3] པའི་བསམ་པས་ཡོངས་སུ་དག་པའི་ལུས་ཀྱི་ལས་དང་ལྡན་པ་ཡིན་ལྷག་པའི་བསམ་པས་ཡོངས་སུ་དག་པས་ངག་གི་ལས་དང་ལྡན་པ་ཡིན་ལྷག་པའི་བསམ་པས་ཡོངས་སུ་དག་པའི་
[043-162b4] ཡིད་ཀྱི་ལས་དང་ལྡན་པ་ཡིན། དེ་ནི་འདི་ལྟར་མི་དགེ་བའི་ལས་ཀྱི་ལམ་དེ་བཞིན་གཤེགས་པས་སྨད་པ་ཀུན་ནས་ཉོན་མོངས་པ་དང་བཅས་པ་དེ་དག་ལས་ཐམས་ཅད་ཀྱི་ཐམས་ཅད་དུ་ཡང་དག་
[043-162b5] པར་འདས་པ་ཡིན། གང་འདི་དག་དགེ་བའི་ལམ་ཡང་དག་པར་རྫོགས་པའི་སངས་རྒྱས་ཀྱིས་བསྔགས་པ་དེ་དག་གི་རྗེས་སུ་རྟག་ཏུ་རྒྱུན་མི་འཆད་པར་འབྲང་བ་ཡིན། གང་ཡང་བྱང་ཆུབ་
[043-162b6] སེམས་དཔའི་ས་ལྔ་པ་ལ་བཟོའི་གནས་དང། ལས་ཀྱི་གནས་ཇི་ལྟར་མངོན་པར་བསྒྲུབས་པ་དེ་དག་ཐམས་ཅད་ཀྱང་ལྷུན་གྱིས་གྲུབ་པ་རབ་ཏུ་འབྱུང་ངོ། །དེ་ནི་སྟོང་གསུམ་གྱི་སྟོང་ཆེན་པོའི་
[043-162b7] འཇིག་རྟེན་གྱི་ཁམས་ན་སློབ་དཔོན་དུ་བྱ་བ་ཡིན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་བྱང་ཆུབ་སེམས་དཔའི་ས་བརྒྱད་པ་ཡན་ཆད་ཀྱི་


[043-163a0] [163A] 
[043-163a1] ༄༅། །བྱང་ཆུབ་སེམས་དཔའ་མ་གཏོགས་པར་སུ་ཡང་དེ་དང་བསམ་པའམ་སྦྱོར་བས་མཉམ་པ་མེད་དེ༑ འདི་ལྟར་ཡང་གང་འདི་དག་བསམ་གཏན་རྣམས་
[043-163a2] དང༑ ཏིང་ངེ་འཛིན་དག་དང། སྙོམས་པར་འཇུག་པ་རྣམས་དང་མངོན་པར་ཤེས་པ་དག་དང། རྣམ་པར་ཐར་པ་རྣམས་ཀྱང་ཐམས་ཅད་ཀྱི་ཐམས་ཅད་དུ་བསྒོམ་པ་མངོན་པར་
[043-163a3] བསྒྲུབ་པའི་སྒོའི་ཚུལ་གྱིས་མངོན་དུ་འགྱུར་ཏེ། འོན་ཀྱང་ད་དུང་བྱང་ཆུབ་སེམས་དཔའི་ས་བརྒྱད་པ་ལ་ཇི་ལྟར་དེ་བཞིན་དུ་ནི་རྣམ་པར་སྨིན་པས་ཡོངས་སུ་རྫོགས་པ་མ་ཡིན་ནོ། །དེ་
[043-163a4] ལྟར་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའི་སེམས་བསྐྱེད་པ་ཐམས་ཅད་ལ་ཤེས་རབ་དང་ཐབས་དང་བསྒོམ་པའི་སྟོབས་ཡོངས་སུ་རྫོགས་
[043-163a5] པར་འགྱུར་ཏེ། སྔོན་པས་ཀྱང་བྱང་ཆུབ་ཀྱི་ཡན་ལག་ཐམས་ཅད་ཡོངས་སུ་རྫོགས་པ་རབ་ཏུ་འཐོབ་བོ། །དེ་དེ་ལྟར་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་ཚེ། བྱང་
[043-163a6] ཆུབ་སེམས་དཔའི་ཏིང་ངེ་འཛིན་རྣམ་པར་དབྱེ་བ་ཤིན་ཏུ་རྣམ་པར་ཕྱེ་བ་ཞེས་བྱ་བ་ལ་མཉམ་པར་གཞོག་སྟེ། བྱང་ཆུབ་སེམས་དཔའི་ཏིང་ངེ་འཛིན་དོན་ཤིན་ཏུ་བསམ་པ་ཞེས་བྱ་
[043-163a7] བ་དང། ཁྱད་པར་གྱི་བློ་གྲོས་ཞེས་བྱ་བ་དང། རབ་ཏུ་ཕྱེ་བའི་དོན་གྱི་མཛོད་ཅེས་བྱ་བ་དང། ཆོས་ཇི་ལྟ་བ་བཞིན་དུ་རྣམ་པར་འབྱེད་པ་ཞེས་བྱ་བ་དང། རྩ་བ་ཤིན་ཏུ་གནས་པས་


[043-163b0] [163B] 
[043-163b1] ཡེ་ཤེས་དང་མངོན་པར་ཤེས་པའི་སྒོ་ཞེས་བྱ་བ་དང། ཆོས་ཀྱི་དབྱིངས་ཡོངས་སུ་སྦྱངས་པ་ཞེས་བྱ་བ་དང། དེ་བཞིན་གཤེགས་པའི་ཡོན་ཏན་ཞེས་བྱ་བ་
[043-163b2] དང༑ དོན་སྣ་ཚོགས་ཀྱི་མཛོད་འཁོར་བ་དང་མྱ་ངན་ལས་འདས་པའི་སྒོ་ཞེས་བྱ་བ་ལ་ཡང་མཉམ་པར་གཞོག་སྟེ། དེ་དག་ལ་སོགས་པ་མངོན་པར་ཤེས་པ་དང། ཡེ་ཤེས་ཆེན་པོ་སྒོའི་
[043-163b3] ཏིང་ངེ་འཛིན་ས་ཡོངས་སུ་སྦྱོང་བར་བྱེད་པ་བརྒྱ་སྟོང་ཕྲག་བཅུ་ཚང་བ་ལ་སྙོམས་པར་འཇུག་གོ་དེ་ཐབས་དང་ཤེས་རབ་ཀྱིས་ཡོངས་སུ་སྦྱང་བའི་ཏིང་ངེ་འཛིན་དེ་དག་རབ་ཏུ་ཐོབ་པ་དང་
[043-163b4] སྙིང་རྗེ་དང་སྙིང་བརྩེ་བའི་མཐུས་ཉན་ཐོས་ཀྱི་ས་ལས་འདས་པ་ཡིན། རང་སངས་རྒྱས་ཀྱི་ས་ལས་འདས་པ་ཡིན། ཤེས་རབ་དང་ཡེ་ཤེས་ཀྱིས་རྣམ་པར་དཔྱད་པའི་ས་མངོན་སུམ་དུ་གྱུར་
[043-163b5] པ་ཡིན། དེ་ལྟར་དེ་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་ཚེ། ལུས་ཀྱི་ལས་ཚད་མེད་པ་མཚན་མ་དང་བྲལ་བར་རབ་ཏུ་འབྱུང་ངོ། །ངག་གི་ལས་ཚད་མེད་པ་མཚན་
[043-163b6] མ་དང་བྲལ་བ་རབ་ཏུ་འབྱུང་ངོ། །ཡིད་ཀྱི་ལས་ཚད་མེད་པ་མཚན་མ་དང་བྲལ་བ་ཤིན་ཏུ་རྣམ་པར་སྦྱངས་པ་མི་སྐྱེ་བའི་ཆོས་ཀྱི་བཟོད་པས་སྣང་བར་གྱུར་པ་ཚད་མེད་པ་རབ་ཏུ་འབྱུང་ངོ་
[043-163b7] བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། ཀྱེ་རྒྱལ་བའི་སྲས། དེ་ལྟ་གོ། བྱང་ཆུབ་སེམས་དཔའི་ས་དང་པོ་ལ་གནས་པའི་ཚེའང་བྱང་ཆུབ་སེམས་དཔའི་ལུས་དང་


[043-164a0] [164A] 
[043-164a1] ༄༅། །ངག་དང་ཡིད་ཀྱི་ལས་ཚད་མེད་པ་ཉན་ཐོས་དང། རང་སངས་རྒྱས་ཀྱི་སྤྱོད་པ་ལས་ཡང་དག་པར་འདས་ན་ཅི་རོབ། བྱང་ཆུབ་སེམས་དཔའ་རྡོ་རྗེའི་སྙིང་
[043-164a2] པོས་སྨྲས་པ། ཀྱེ། རྒྱལ་བའི་སྲས། དེ་ལྟའང་མ་ཡིན་ཏེ། དེ་ནི་སངས་རྒྱས་ཀྱི་ཆོས་ལ་དམིགས་པའི་མཐུར་ཟད་ཀྱི་རང་གི་བློས་རྣམ་པར་དཔྱད་པ་ནི་མ་ཡིན་ནོ། །བྱང་ཆུབ་སེམས་
[043-164a3] དཔའི་ས་བདུན་པ་འདི་ལ་ནི་རང་གི་བློའི་སྤྱོད་ཡུལ་རྣམ་པར་དཔྱོད་པ་རབ་ཏུ་ཐོབ་པས་ཉན་ཐོས་དང། རང་སངས་རྒྱས་ཐམས་ཅད་ཀྱིས་མི་འཕྲོགས་པ་ཡིན། ཀྱེ། རྒྱལ་བའི་སྲས་
[043-164a4] འདི་ལྟ་སྟེ། དཔེར་ན། རྒྱལ་པོའི་རིགས་སུ་སྐྱེས་པའི་རྒྱལ་པོའི་མཚན་དང་ལྡན་པ་ནི་བཙས་མ་ཐག་ཏུ་རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་ཟིལ་གྱིས་གནོན་གྱི་
[043-164a5] རང་གི་བློས་རྣམ་པར་དཔྱད་པས་ནི་མ་ཡིན་ནོ། །ནམ་ནར་སོན་པར་གྱུར་པ་དེའི་ཚེ་རང་གི་བློའི་མཐུས་བློན་པོ་ཐམས་ཅད་ཀྱི་བྱེད་པའི་ཚུལ་ལས་ཤིན་ཏུ་འདས་པ་ཡིན། ཀྱེ། རྒྱལ་བའི་
[043-164a6] སྲས༑ དེ་བཞིན་དུ་བྱང་ཆུབ་སེམས་དྤའང་སེམས་བསྐྱེད་མ་ཐག་ཏུ་ལྷག་པའི་བསམ་པའི་བདག་ཉིད་ཆེན་པོས་ཉན་ཐོས་དང། རང་སངས་རྒྱས་ཐམས་ཅད་ཟིལ་གྱིས་གནོན་ཏེ།།
[043-164a7] རང་གི་བློས་རྣམ་པར་བརྟགས་པས་ནི་མ་ཡིན་ནོ། །བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་རང་གི་ཡུལ་གྱི་ཡེ་ཤེས་ཀྱི་སྟོབས་ཀྱིས་ཤུགས་


[043-164b0] [164B] 
[043-164b1] རང་སངས་རྒྱས་ཀྱི་བྱེད་པའི་ཚུལ་ལས་ཤིན་ཏུ་འདས་པ་ཡིན་ནོ། །ཀྱེ། རྒྱལ་བའི་སྲས། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་
[043-164b2] དཔའི་ས་བདུན་པ་འདི་ལ་གནས་པའི་ཚེ། ལུས་དང་ངག་དང་ཡིད་ཀྱི་ལས་ཟབ་ཅིང་དབེན་ལ། རྒྱུ་བ་མེད་པ་དང་ལྡན་པའང་རབ་ཏུ་ཐོབ་པ་ཡིན་ཏེ། ཁྱད་པར་གོང་དུ་བཙལ་བའི་
[043-164b3] བརྩོན་འགྲུས་ཀྱང་ཡོངས་སུ་མི་གཏོང་ངོ། །ཡོངས་སུ་བཙལ་བའི་བརྩོན་འགྲུས་དེས་ཀྱང་ཡང་དག་པའི་མཐར་གནས་པ་ལའང་ཁྱད་པར་གོང་མ་ཤིན་ཏུ་ཐོབ་པར་བྱ་བའི་ཕྱིར་ཡང་
[043-164b4] དག་པའི་མཐའ་མངོན་དུའང་མི་བྱེད་དོ། །བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། ཀྱེ། རྒྱལ་བའི་སྲས། བྱང་ཆུབ་སེམས་དཔའི་ས་གང་ཡན་ཆད་དུ་བྱང་ཆུབ་
[043-164b5] སེམས་དཔའི་འགོག་པ་ལ་སྙོམས་པར་འཇུག་བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ། རྒྱལ་བའི་སྲས། བྱང་ཆུབ་སེམས་དཔའི་ས་དྲུག་པ་ཡན་ཆད་བྱང་ཆུབ་
[043-164b6] སེམས་དཔའི་འགོག་པ་ལ་སྙོམས་པར་འཇུག་སྟེ། བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་སེམས་སྐད་ཅིག་རེ་རེ་ལ་ཡང་འགོག་པ་
[043-164b7] ལ་སྙོམས་པར་འཇུག་སྟེ། འགོག་པ་མངོན་དུ་བྱས་ཞེས་ནི་མི་བྱའོ་།དེ་བས་ན་དེ་ནི་བསམ་གྱིས་མི་ཁྱབ་པའི་ལུས་དང་ངག་དང་ཡིད་ཀྱི་ལས་དང་ལྡན་ཞེས་བྱ་བ་ཡིན་ནོ། །ཀྱེ་


[043-165a0] [165A] 
[043-165a1] ༄༅། །རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་ཡང་དག་པའི་མཐའ་ལ་གནས་པས་ཀྱང་གནས་ལ། ཡང་དག་པའི་མཐའ་མངོན་དུ་ཡང་མི་
[043-165a2] བྱེད་པ་ནི་ངོ་མཚར་ཆེའོ། །ཀྱེ། རྒྱལ་བའི་སྲས། འདི་ལྟ་སྟེ་དཔེར་ན། མི་ལ་ལ་ཞིག་རྒྱ་མཚོ་ཆེན་པོའི་གྲུ་ཆེན་པོར་ཞུགས་ཏེ་རྒལ་བའི་ཐབས་ལ་མཁས་ཤིང་རླུང་ལ་མཁས་
[043-165a3] པ་དང། ཆུ་ལ་མཁས་པ་ནི། རྒྱ་མཚོ་ཆེན་པོའི་ཆུའི་ཉེས་པས་མི་གོས་སོ། །ཀྱེ། རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ། བྱང་ཆུབ་སེམས་དཔའི་
[043-165a4] ས་བདུན་པ་འདི་ལ་གནས་ཤིང་ཕ་རོལ་ཏུ་ཕྱིན་པའི་གྲུ་ཆེན་པོར་ཞུགས་པ་ཡང་ཡང་དག་པའི་མཐའ་ལ་གནས་པས་ཀྱང་གནས་ལ། ཡང་དག་པའི་མཐའ་མངོན་དུ་ཡང་མི་བྱེད་དོ། །དེ་
[043-165a5] ལྟར་དེ་ཡེ་ཤེས་ཀྱི་སྟོབས་དང་ཤུགས་ཐོབ་པ་ནི་ཏིང་ངེ་འཛིན་དང། ཡེ་ཤེས་ཀྱི་སྟོབས་དང་ཤུགས་ཀྱིས་མངོན་པར་བསྒྲུབས་པའི་བློ་དང། ཐབས་དང་ཤེས་རབ་ཀྱི་སྟོབས་དང། ཤུགས་
[043-165a6] ཆེན་པོས་འཁོར་པའི་སྒོ་ཡང་སྟོན་ལ། མྱ་ངན་ལས་འདས་པའི་བསམ་པ་དང་ཡང་མི་འབྲལ་བ་ཡིན། འཁོར་མང་པོས་ཀུན་ནས་བསྐོར་བར་སྣང་ཡང་རྟག་ཏུ་རྒྱུན་མི་འཆད་པར་སེམས་ཀྱི་
[043-165a7] དབེན་པའང་རབ་ཏུ་ཐོབ་པ་ཡིན། ཁམས་གསུམ་དུ་སྐྱེ་བ་ཡང་སྨོན་ལམ་གྱི་དབང་གིས་མངོན་པར་སྒྲུབ་ལ། འཇིག་རྟེན་གྱི་ཉེས་པས་ཀྱང་མི་གོས་པ་ཡིན། ཞི་ཞིང་རབ་ཏུ་ཞི་བ་ཡིན་


[043-165b0] [165B] 
[043-165b1] ཐབས་ཀྱིས་རབ་ཏུ་འབར་ཏེ། དེ་ལྟར་འབར་ཡང་ཚིག་པར་མི་འགྱུར་བ་ཡིན། སངས་རྒྱས་ཀྱི་ཡེ་ཤེས་ལའང་ཡོངས་སུ་འཇུག་ལ་ཉན་ཐོས་དང་རང་སངས་རྒྱས་ཀྱིས་ལས་ཀྱང་ཕྱིར་མི་ལྡོག་
[043-165b2] པ་ཡིན། སངས་རྒྱས་ཀྱི་ཡུལ་གྱི་མཐིལ་དུ་ཡང་ཕྱིན་ལ། བདུད་ཀྱི་ཡུལ་ནའང་འདུག་པར་སྣང་བ་ཡིན། བདུད་ཀྱི་ལམ་བཞི་ལས་ཀྱང་ཡང་དག་པར་འདས་ལ་བདུད་ཀྱི་ཡུལ་དང་སྤྱོད་ཡུལ་ཡང་
[043-165b3] ཡང་དག་པར་སྟོན་པ་ཡིན། མུ་སྟེགས་ཅན་གྱི་གནས་ཐམས་ཅད་ནའང་འདུག་པར་སྣང་ལ། སངས་རྒྱས་ཀྱི་མུ་སྟེགས་ཀྱི་གནས་ཀྱི་བསམ་པ་ཡང་མི་གཏོང་བ་ཡིན། འཇིག་རྟེན་གྱི་བྱ་
[043-165b4] པ་ཐམས་ཅད་དང་ཡང་ལྡན་པར་སྣང་ལ། འཇིག་རྟེན་ལས་འདས་པའི་ཚུལ་ལ་ཡང་ཡང་དག་པར་གཞོལ་བ་ཡིན། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་
[043-165b5] ནམ་མཁའ་ལྡིང་དང། མི་འམ་ཅི་དང། མི་དང། མི་མ་ཡིན་པ་དང་བརྒྱ་བྱིན་དང། ཚངས་པ་དང། འཇིག་རྟེན་གྱི་མགོན་པོ་ཐམས་ཅད་ལས་ལྷག་པའི་རྒྱན་དང། ལྷབ་ལྷུབ་ཤིན་ཏུ་
[043-165b6] བསྒྲུབ་པའང་རབ་ཏུ་ཐོབ་ལ། ཆོས་ལ་དགའ་བ་ཡིད་ལ་བྱ་བའང་མི་སྤོང་བ་ཡིན། དེ་ལྟར་དེ་ལྟ་བུའི་ཡེ་ཤེས་དང་ལྡན་པར་བྱང་ཆུབ་སེམས་དཔའི་ས་རིང་དུ་སོང་བ་འདི་ལ་གནས་པའི་བྱང་
[043-165b7] ཆུབ་སེམས་དཔའ་དེའི་ལྟ་བ་རྒྱ་ཆེན་པོ་དང། སྨོན་ལམ་གྱི་སྟོབས་ཀྱིས་སངས་རྒྱས་མང་པོ་སྣང་བར་འགྱུར་ཏེ། ལྟ་བ་རྒྱ་ཆེན་པོ་དང་སྨོན་ལམ་གྱི་སྟོབས་ཀྱིས་སངས་རྒྱས་བརྒྱ་ཕྲག་མང་པོ་


[043-166a0] [166A] 
[043-166a1] ༄༅། །དང༑ སངས་རྒྱས་སྟོང་ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་
[043-166a2] མང་པོ་དང། སངས་རྒྱས་ཁྲག་ཁྲིག་བརྒྱ་ཕྲག་མང་པོ་དང་སངས་རྒྱས་ཁྲག་ཁྲིག་སྟོང་ཕྲག་མང་པོ་དང། སངས་རྒྱས་ཁྲག་ཁྲིག་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་
[043-166a3] ཁྲིག་བརྒྱ་སྟོང་ཕྲག་མང་པོ་སྣང་བར་འགྱུར་རོ། །དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ནས། བསམ་པ་རྒྱ་ཆེན་པོས་རིམ་གྲོ་
[043-166a4] བྱེད་དོ། །བཀུར་སྟི་བྱེད་དོ། །བསྟི་སྟང་བྱེད་དོ། །མཆོད་པར་བྱེད་དོ། །ན་བཟའ་དང། བསོད་སྙོམས་དང། གཟིམས་ཆ་དང། སྙུན་གྱི་རྐྱེན་སྨན་དང། ཡོ་བྱད་དག་ཀྱང་འབུལ་ཞིང་
[043-166a5] བྱང་ཆུབ་སེམས་དཔའི་བདེ་བའི་ཡོ་བྱད་ཐམས་ཅད་ཀྱང་ཡོངས་སུ་འབུལ་ལོ། །དགེ་འདུན་གྱི་ཚོགས་རྣམས་ལ་ཡང་ཡང་དག་པར་མཆོད་པ་བྱེད་དེ། དགེ་བའི་རྩ་བ་དེ་དག་ཀྱང་བླ་
[043-166a6] ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །དེ་ལྟར་དེ་བཞིན་གཤེགས་པ་དེ་དག་ལ་བསྙེན་བཀུར་བྱེད་ཅིང། དེ་དག་ལས་རྗེ་ས་དང། རིམ་གྲོས་ནན་ཏན་དུ་
[043-166a7] ཆོས་བསྟན་པ་ཉན་ཅིང་ལེན་ཏོ། །འཛིན་ཏོ། །ཐོས་ནས་ཀྱང་མ་ནོར་བའི་སྙོམས་པར་འཇུག་པ་དང། ཤེས་རབ་དང་ཡེ་ཤེས་ཀྱི་སྣང་བས་རབ་ཏུ་བརྩོན་པར་བྱེད་ཅིང་ནན་ཏན་གྱིས་


[043-166b0] [166B] 
[043-166b1] །སངས་རྒྱས་བཅོམ་ལྡན་འདས་དེ་དག་གི་བསྟན་པ་ཡང་ཡང་དག་པར་འཛིན་ཏོ། །ཉན་ཐོས་དང་རང་སངས་རྒྱས་ཀྱི་མངོན་པར་རྟོགས་པ་ཡོངས་སུ་དྲི་བས་
[043-166b2] ཀྱང་མི་འཕྲོགས་པ་ཡིན་ཏེ། དེ་སྔོན་པས་ཀྱང་སེམས་ཅན་ལ་ཕན་འདོགས་པའི་ཆོས་ཀྱི་བཟོད་པ་རྣམ་པར་དག་པར་འགྱུར་བ་ཡིན། དེ་ལྟར་བྱང་ཆུབ་སེམས་དཔའི་ས་རིང་དུ་
[043-166b3] སོང་བ་འདི་ལ་གནས་པའི་བྱང་ཆུབ་སེམས་དཔའ་དེའི་དགེ་བའི་རྩ་བ་དེ་དག་སྔོན་པས་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང་
[043-166b4] བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་ཕྲག་དུ་མ་དང་བསྐལ་པ་ཁྲག་ཁྲིག་བརྒྱ་ཕྲག་དུ་མ་དང། བསྐལ་པ་ཁྲག་ཁྲིག་
[043-166b5] སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་ཤིན་ཏུ་དག་ཅིང་ཡོངས་སུ་བྱང་བར་གནས་སོ། །ཀྱེ། རྒྱལ་
[043-166b6] བའི་སྲས། འདི་ལྟ་སྟེ། དཔེར་ན། གསེར་གྱི་ས་ལེ་སྤྲམ་དེ་ཉིད་རིན་པོ་ཆེ་ཐམས་ཅད་ཀྱིས་རབ་ཏུ་སྤྲས་པ་ནི་སྔོན་པས་ཀྱང་རྒྱན་གྱི་རྣམ་པ་གཞན་དང་གཞན་གྱིས་མི་ཐུབ་པ་དང་
[043-166b7] ཆེས་འོད་གསལ་ཞིང་དང་བར་འགྱུར་རོ། །ཀྱེ། རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ། བྱང་ཆུབ་སེམས་དཔའི་ས་རིང་དུ་སོང་བ་འདི་ལ་གནས་པའི་


[043-167a0] [167A] 
[043-167a1] ༄༅། །ཐབས་དང་ཤེས་རབ་ཀྱིས་བསྒྲུབས་པའི་དགེ་བའི་རྩ་བ་དེ་དག་སྔོན་པས་ཀྱང་ཆེས་ཤིན་ཏུ་བྱང་བ་དང། ཆེས་འོད་གསལ་ཞིང་དང་བར་འགྱུར་རོ། །
[043-167a2] ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་མི་འཕྲོགས་པ་ཡིན། ཀྱེ། རྒྱལ་བའི་སྲས། འདི་ལྟ་སྟེ། དཔེར་ན། ཉི་མའི་འོད་ནི་སྐར་མའི་ཚོགས་དང། ཟླ་བའི་འོད་
[043-167a3] ཀྱིས་མི་འཕྲོགས་ཤིང་འཛམ་བུའི་གླིང་ན་རླན་གྱི་བག་ཡོད་པ་ཐམས་ཅད་ཀྱང་ཤིན་ཏུ་སྐམ་པར་བྱེད་དོ། །ཀྱེ། རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་རིང་དུ་
[043-167a4] སོང་བ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་དེ་དག་ཀྱང་སྔོན་པས་ཀྱང་ཉན་ཐོས་དང། རང་སངས་རྒྱས་ཐམས་ཅད་ཀྱིས་མི་འཕྲོགས་པ་ཡིན། ཕྱིན་ཅི་ལོག་
[043-167a5] བཞི་དང་ལྡན་པའི་ཉོན་མོངས་པའི་རླན་གྱི་རྣམ་པ་ཐམས་ཅད་ཀྱང་ཡོངས་སུ་སྐེམ་མོ། །དེའི་ཕ་རོལ་ཏུ་ཕྱིན་པ་བཅུ་ལས་ཐབས་མཁས་པའི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ་
[043-167a6] ལྷག་མ་རྣམས་ཀྱང་ཅི་ཚུལ་ཅི་ནུས་སུ་མི་སྒྲུབ་པ་མ་ཡིན་ནོ་།ཀྱེ། རྒྱལ་བའི་སྲས། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་རིང་དུ་སོང་བ་ཞེས་བྱ་
[043-167a7] བ་སྟེ། བྱང་ཆུབ་སེམས་དཔའི་ས་བདུན་པ་མདོར་བསྟན་པའོ། །དེ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕལ་ཆེར་ལྷའི་རྒྱལ་པོ་དབང་སྒྱུར་དུ་འགྱུར་ཏེ་


[043-167b0] [167B] 
[043-167b1] བསྟན་པ་ལ་མཁས་ཤིང་མཐུ་མེད་པ་སྟེ། ཉན་ཐོས་དང་རང་སངས་རྒྱས་ཐམས་ཅད་ཀྱིས་ཡོངས་སུ་དྲི་བས་
[043-167b2] མི་ཟད་པ་ཡིན། སེམས་ཅན་སྐྱོན་མེད་པར་ཤིན་ཏུ་བསླབ་པར་བྱ་བ་ལའང་མཁས་པ་ཡིན་ཏེ། སྦྱིན་པའམ། ངག་སྙན་པའམ། དོན་བསྒྲུབ་པའམ། དོན་མཐུན་པས་དགེ་བའི་
[043-167b3] རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར་ཕུལ་དུ་འགྱུར། དམ་པར་འགྱུར། བླ་ན་
[043-167b4] མེད་པར་འགྱུར། འདྲེན་པར་འགྱུར། ཡོངས་སུ་འདྲེན་པར་འགྱུར་བ་ནས་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་སྙམ་སྟེ། སངས་རྒྱས་ཡིད་ལ་བྱ་བ་དང། ཆོས་
[043-167b5] ཡིད་ལ་བྱ་བ་དང། དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་
[043-167b6] བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་དང། རྣམ་པའི་
[043-167b7] མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ཏེ། དེ་འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་བྱེ་བ་


[043-168a0] [168A] 
[043-168a1] ༄༅། །ཁྲག་ཁྲིག་བརྒྱ་སྟོང་རབ་ཏུ་ཐོབ་ཅིང་དེ་དག་ལ་སྙོམས་པར་འཇུག་པ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མཐོང་བ་དང། དེ་དག་གི་བྱིན་
[043-168a2] གྱི་རླབས་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་སྣང་བར་བྱ་བ་དང། སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཡོངས་སུ་སྨིན་པར་
[043-168a3] བྱ་བ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་གནས་པར་བྱ་བ་དང། སྔོན་གྱི་མཐའ་དང་ཕྱི་མའི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་རབ་ཏུ་འཇུག་པ་དང་
[043-168a4] ཆོས་ཀྱི་སྒོ་བྱེ་བ་ཁྲག་ཁྲིག་བརྒྱ་སྟོང་རྣམ་པར་འབྱེད་པ་དང། ལུས་བྱེ་བ་ཁྲག་ཁྲིག་བརྒྱ་སྟོང་ཡོངས་སུ་བསྟན་པ་དང་ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་
[043-168a5] བྱེ་བ་ཁྲག་ཁྲིག་བརྒྱ་སྟོང་ཡང་དག་པར་བསྟན་པར་བྱ་བའི་བརྩོན་འགྲུས་ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའི་སྨོན་ལམ་གྱི་མཐུ་ཅན་རྣམས་སྨོན་
[043-168a6] ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་འཕྲུལ་ལམ། མིག་གམ། སྤྱོད་ཡུལ་ལམ། དབྱངས་སམ། སྤྱོད་པའམ། རྒྱན་ཏམ་
[043-168a7] བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་


[043-168b0] [168B] 
[043-168b1] བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མའི་བར་གྱིས་ཀྱང་བགྲང་བར་དཀའོ་།དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་
[043-168b2] ཡང་བརྟག་པར་བྱ་བ་དང། བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཡེ་ཤེས་ཟབ་མོ་དོན་དམ་ཚིག་གིས་རྗེས་སྙེགས་ཤིང། །ས་དྲུག་རྟོགས་པའི་
[043-168b3] ཡིད་ལྡན་བདག་ཉིད་མཉམ་བཞག་པ། །ཤེས་རབ་ཐབས་གཉིས་ཟུང་དུ་འབྲེལ་པ་མངོན་པར་སྒྲུབ། །མཁས་པས་ས་བདུན་སྤྱོད་པ་དམ་པ་ཡོངས་སུ་གནོན། །སྟོང་པ་མཚན་མེད་མི་
[043-168b4] སྨོན་སྙིང་རྗེ་བྱམས་དང་ལྡན། །ཆོས་ཉིད་མཉམ་པའི་རྗེས་འགྲོ་སངས་རྒྱས་མཆོད་པར་བྱེད། །ཤེས་པས་ཤེས་བྱས་བསོད་ནམས་སྟོབས་ཀྱིས་མི་ངོམས་པས། །དེ་ཕྱིར་མཁས་
[043-168b5] པ་བདུན་པའི་ས་ཕྱོགས་ཡོངས་སུ་གནོན། །ཁམས་གསུམ་མངོན་པར་སྒྲུབ་བྱེད་ཤིན་ཏུ་དབེན་པ་ཐོབ། །ཉོན་མོངས་སྟོབས་རྣམས་ཞི་ཞིང་འགྲོ་བ་ཞི་ལ་མོས། །མིག་ཡོར་སྒྱུ་མ་
[043-168b6] རྨི་ལམ་མི་གཉིས་ཆོས་སྤྱོད་ཀྱང། །སྙིང་རྗེ་ལས་སྤྱོད་སྟོན་པ་མཁས་པས་བདུན་པ་གནོན། །ནམ་མཁའི་བསམ་པས་ཞིང་རྣམས་ཡོངས་སྤྱོད་རྣམ་མི་རྟོག་རྒྱལ་བའི་མཚན་
[043-168b7] དང་ལྡན་ཞིང་མི་གཡོ་ཆོས་དང་ལྡན། །བརྗོད་པའི་དབྱངས་བྲལ་འགྲོ་བ་དགར་བྱ་དོན་དུ་གཉེར། །སྐད་ཅིག་སེམས་ཀྱི་རྒྱལ་བས་ཀུན་མཁྱེན་ཡང་དག་གཞོལ། །ཆོས་རྣམས་འདི་


[043-169a0] [169A] 
[043-169a1] ༄༅། །དག་སྤྱད་པས་སྣང་བ་ཐོབ་གྱུར་པས། །འགྲོ་བའི་དོན་འདོད་ས་མཆོག་ཡོངས་སུ་མནན་ཅེས་བྱ། །དེ་དག་ས་འདིར་གནས་ཤིང་མཐའ་ཡས་སེམས་ཅན་སྤྱོད། །
[043-169a2] བདེ་གཤེགས་ཚད་མེད་ལས་མཁྱེན་རྣམ་པར་སྤྱོད་པ་བྱེད། །ཞིང་དང་བསྐལ་པ་ཆོས་གྲངས་སྣ་ཚོགས་དུ་མ་དང། །མོས་དང་བསམ་པ་སེམས་དང་སྤྱོད་པ་སྣ་ཚོགས་དང། །
[043-169a3] ཐེག་པ་གསུམ་པོ་བསྟན་པ་ཚད་མེད་ཡང་དག་འཇུག་བདག་གིས་སེམས་ཅན་དེ་དག་ཡོངས་སུ་སྨིན་བྱ་ཞེས། །དེ་དག་དེ་ལྟར་རྣམ་ཕྱེ་ཤེས་རབ་ལམ་ལྡན་པ། །སྤྱོད་ལམ་
[043-169a4] བཞི་པོར་མངོན་པར་བརྩོན་ཞིང་ཐབས་དང་ལྡན། །སེམས་ཀྱི་སྐད་ཅིག་ཀུན་ལ་བྱང་ཆུབ་ཡོན་ཏན་སྒྲུབ། །ཕ་རོལ་ཕྱིན་པ་བཅུར་འཇུག་ཡོངས་སུ་རྫོགས་པར་བྱེད། །སེམས་སྐྱེས་
[043-169a5] འགྲོ་ལ་ཡོངས་བསྔོ་དེ་ནི་སྦྱིན་པའོ། །ཚུལ་ཁྲིམས་ཉོན་མོངས་ཞི་བ་བཟོད་པ་མི་འཚིག་པ། །བརྩོན་འགྲུས་དེ་ནས་ཁྱད་པར་གོང་དུ་རྩོམ་པ་སྟེ། །ལམ་ལས་མི་སྒུལ་དེ་ནི་ལེགས་
[043-169a6] ལྡན་བསམ་གཏན་ནོ། །མི་སྐྱེའི་བཟོད་པ་རྡུལ་མེད་མཁས་པའི་ཤེས་རབ་མཆོག་ད་དུང་མངོན་འདོད་བསྔོ་བ་དེ་ཡི་སྨོན་ལམ་སྟེ། །མི་ཐུབ་སྟོབས་ཡིན་ཤིན་ཏུ་རྟོགས་པ་ཡེ་ཤེས་
[043-169a7] སོ༑ ༑དེ་ལྟར་བྱང་ཆུབ་ཡོན་ཏན་ཐམས་ཅད་སྐད་ཅིག་ལྡན། །དང་པོར་དམིགས་པས་ཡོན་ཏན་ཡོངས་སུ་རྫོགས་པར་འགྱུར། །གཉིས་ལ་དྲི་མ་བསལ་ཕྱིར་གསུམ་ལ་བགེགས་


[043-169b0] [169B] 
[043-169b1] །བཞི་ལ་ལམ་གྱིས་ལྔ་ལ་མཉམ་པ་ཉིད་ཀྱིས་ཏེ་།མི་སྐྱེའི་སྣང་བས་མཁས་པའི་དྲུག་པ་རྣམ་པར་འཕེལ། །བདུན་པ་འདིར་ཕྱིན་ཡོན་ཏན་མཐའ་དག་ཀུན་རྫོགས་པར། །
[043-169b2] སྨོན་ལམ་དུ་མ་སྣ་ཚོགས་མངོན་པར་སྒྲུབ་པ་བྱེད། །ཅི་ཕྱིར་ཞེ་ན་ཡེ་ཤེས་སྤྱོད་པ་འདིར་གྲུབ་པ། །དེ་ནི་བརྒྱད་པ་ཡན་ཆད་ཀུན་ཏུ་རྣམ་དག་འགྱུར། །འདའ་དཀའ་ཕྱིན་དཀའ་ཡེ་ཤེས་
[043-169b3] མང་པོའི་ལས་ཀྱིས་འགྲུབ། །ཞིང་གཉིས་བར་མཚམས་ཇི་ལྟར་ཡོངས་སུ་བརྒལ་དཀའ་བཞིན། །བདུན་ལ་སྤྱོད་པ་རྒྱལ་པོ་ཆགས་མེད་ཇི་བཞིན་ཏེ། །ལམ་ལ་གནས་པ་ཡིན་གྱི་
[043-169b4] ཐམས་ཅད་བརྟན་མ་འདས། །བརྒྱད་པའི་ཡེ་ཤེས་ས་དང་གང་ཚེ་ལྡན་གྱུར་པ། །དེ་ཚེ་སེམས་ཀྱི་ཡུལ་འདས་ཡེ་ཤེས་ལས་ལ་གནས་།ཚངས་པ་འགྲོ་བ་ལྟ་ཡང་མི་ཡི་བདག་ཉིད་མིན།།
[043-169b5] དེ་བཞིན་མཁས་པ་པད་མོ་བཞིན་དུ་མི་ཆགས་སྤྱོད། །འདི་ལ་གནས་པ་ཉོན་མོངས་སྣ་ཚོགས་རབ་ཏུ་འདའ། །དེ་དག་ཉོན་མོངས་སྤྱོད་མེད་བྱང་བའང་ཐོབ་པ་མིན། །ལམ་ལ་གནས་ཀྱང་
[043-169b6] དེ་འདྲའི་ཉོན་མོངས་སྤྱོད་མེད་མིན། །རྒྱལ་བའི་ཡེ་ཤེས་མངོན་འདོད་དེ་བས་ཟད་པ་མིན། །འཇིག་རྟེན་བཟོ་དང་ལས་གནས་རྣམ་པ་སྣ་ཚོགས་དག་མཁས་པས་གཙུག་ལག་རྒྱུས་ལ་གནས་
[043-169b7] ཏེ་ཤེས་བྱས་དང། །བསམ་གཏན་མངོན་ཤེས་སྟོབས་སྒོམ་ལྡན་པར་གྱུར་པ་རྣམས། །དེ་བས་གསལ་འགྱུར་ཏིང་འཛིན་སྣ་ཚོགས་མངོན་པར་སྒྲུབ། །ཉན་ཐོས་རང་རྒྱལ་སྤྱོད་ལས་ཡོངས་


[043-170a0] [170A] 
[043-170a1] ༄༅། །སུ་འདས་པ་སྟེ། །བདུན་པའི་བྱང་ཆུབ་སེམས་དཔའི་སྤྱོད་ལ་མཁས་པ་གནས། །སྔོན་ཆད་བསམ་པས་ཡིན་གྱི་འདི་ལ་ཡེ་ཤེས་ཀྱིས། །ནར་སོན་མཐུ་
[043-170a2] དང་ལྡན་པའི་རྒྱལ་པོའི་བུ་བཞིན་ནོ། །ཤིན་ཏུ་ཟབ་དང་ལྡན་པས་གོང་དུ་རྩོམ་བྱེད་དེ། །འགོག་པའི་སེམས་དང་ལྡན་ཡང་མངོན་པར་མི་བྱེད་དོ། །ཇི་ལྟར་རྒྱ་མཚོར་ཕྱིན་ཅིང་
[043-170a3] གྲུ་ཆེན་ཞུགས་གྱུར་པ། །ཆུ་ཚུལ་ཐམས་ཅད་མངོན་གྱུར་གྲུ་ལ་སྐྱོན་མི་གྱུར། །དེ་དག་སྔོན་པས་ཐབས་དང་ཤེས་རབ་མཆོག་དང་ལྡན། །ཤེས་དཀའ་འགྲོ་བ་ཀུན་ཏུ་ཤེས་
[043-170a4] སྤྱོད་ཡོན་ཏན་མང། །སངས་རྒྱས་བྱེ་བ་མང་དུ་བསམ་པ་དག་པས་མཆོད། །གསེར་སྦྲམ་དེ་ཉིད་རིན་ཆེན་མང་པོས་སྨྲས་པ་བཞིན། །འདི་ལ་གནས་པའི་མཁས་པའི་ཤེས་རབ་
[043-170a5] མཆོག་གི་འོང། །སྲེད་པའི་ཆུ་རྣམས་ཇི་ལྟར་ཉི་བཞིན་ཡོངས་སུ་སྐེམ། །ས་མཆོག་འདི་ལ་གནས་པ་དབང་སྒྱུར་རྒྱལ་པོར་འགྱུར། །ཡེ་ཤེས་དམ་པའི་འབྲས་བུ་སྟོན་ལ་མཐུ་ཡོད་
[043-170a6] མཁས། །འདོད་ན་བརྩོན་འགྲུས་དམ་པའི་སྟོབས་དང་ལྡན་གྱུར་པ་།སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཚང་བདག་ཕྱོགས་རྣམས་ཀུན་ཏུ་ཤིན་ཏུ་མཉམ་པར་བཞག་པས་མཐོང་
[043-170a7] ཡན་ཆད་སྨོན་ལམ་ཡོན་ཏན་མཆོག་ཅན་ཚད་ཀྱང་མེད། །འདི་ནི་ས་མཆོག་བདུན་པ་སྟེ། །རང་རྒྱལ་དབང་ལ་སྤྱོད་པ་དང། །འཇིག་རྟེན་ཀུན་གྱིས་ཤེས་པར་དཀའ། །ཐབས་དང་


[043-170b0] [170B] 
[043-170b1] །རིང་དུ་སོང་བ་ཞེས་བྱ་བ་སྟེ་བྱང་ཆུབ་སེམས་དཔའི་ས་བདུན་པའོ།། །།བམ་པོ་ལྔ་བཅུ་པ། མཁས་པའི་སྤྱོད་པ་དེ་འདྲ་དམ་པ་ཐོས་ནས། །ལྷ་ཡི་
[043-170b2] ཚོགས་དང་ལྷ་ཡི་དབང་པོ་ཀུན་དགའ། །བྱང་ཆུབ་སེམས་དཔའ་འགྲོ་ཕན་བརྩོན་པ་མང་པོ། །བདེ་བར་གཤེགས་དང་རྒྱལ་སྲས་རྣམས་ལ་མཆོད་བྱེད། །མེ་ཏོག་ཕྲེང་བ་རྒྱལ་མཚན་
[043-170b3] བ་དན་ཡིད་འོང། །སྤོས་དང་ཕྱེ་མ་རིན་ཆེན་ན་བཟའ་རྒྱན་པ་།དབྱིག་གིས་སྤྲས་པའི་གདུགས་རབ་ཁྲག་ཁྲིག་དུ་མ། །ཕྲེང་བའི་སྤྲིན་གྱི་དམ་པའི་ཆར་ཡང་མངོན་འབེབས། །ལྷ་ཡི་
[043-170b4] བུ་མོས་ཡིད་དུ་འོང་བའི་སྒྲ་དབྱངས། །དུ་མའི་སིལ་སྙན་གར་གྱི་མཆོག་དང་ལྡན་བྱས། །བདེ་བར་གཤེགས་དང་རྒྱལ་སྲས་མཆོད་པའི་དོན་དུ། །ཐུབ་པའི་ཡོན་ཏན་རྨད་དུ་བྱུང་བརྗོད་
[043-170b5] བྱེད༑ ༑ཐམས་ཅད་གཟིགས་པ་རྐང་གཉིས་ཁྱུ་མཆོག་གཙོ་བོ། །སངས་རྒྱས་སྤྱོད་ཡུལ་འགྲོ་ལ་ཕན་ཕྱིར་སྟོན་མཛད། །དབྱངས་སྤྲིན་ཡིད་དུ་འོང་བ་རབ་ཏུ་འབྱུང་བའི། །རྔ་དང་སིལ་སྙན་
[043-170b6] སྣ་ཚོགས་རྣམས་ལ་འདི་བྱུང། །སྐྲ་ཡི་རྩེ་ལ་བདེ་གཤེགས་བརྒྱ་ཕྲག་སྟོང་སྙེད། །གངྒཱ་ཁྲག་ཁྲིག་བྱེ་བའི་རྡུལ་བས་དེ་མང། །ཞིང་མཆོག་དམ་པ་མཉམ་པ་མེད་པ་དག་ན། །ཁྱུ་མཆོག་
[043-170b7] རྣམས་ནི་རྡུལ་བྲལ་ཆོས་རྣམས་སྟོན་མཛད། །སྤུ་གཅིག་རྩེ་ལ་འབྱམས་ཀླས་དམ་པའི་ཞིང་མང། །གླིང་བཞི་དུ་མ་རྒྱ་མཚོ་མཚོ་ཆེན་ཀུན་ནས། །ཁོར་ཡུག་བྱེ་བ་དེ་བཞིན་རི་རབ་


[043-171a0] [171A] 
[043-171a1] ༄༅། །ཐམས་ཅད། །སོ་སོའི་ཚུལ་དང་ལྡན་པར་ཀུན་ཀྱང་སྣང་གྱུར། །སྐྲ་ཡི་རྩེ་མོ་དེ་ལ་འགྲོ་རྒྱུད་དྲུག་པོ། །ཡི་དྭགས་བྱོལ་སོང་མི་དང་སེམས་དམྱལ་ལྷ་
[043-171a2] དང༑ ༑གནོད་སྦྱིན་སྲིན་པོ་ཀླུ་དང་ལྷ་མིན་མང་པོ། །སྣ་ཚོགས་ལས་ཀྱི་ཡུལ་ལ་ཀུན་ཀྱང་སྤྱོད་བྱེད། །རྡུལ་བྲལ་ཀུན་གྱི་ཞིང་གི་སྤྱོད་ཡུལ་ཀུན་ཏུ། །འཁོར་ལོ་དམ་པའི་མཆོག་
[043-171a3] ཀྱང་དེ་ཚེ་འཁོར་གྱུར། །འགྲོ་བའི་འདུ་ཤེས་སེམས་དང་དེ་བཞིན་སྤྱོད་པ། །བདེ་གཤེགས་གསུང་གི་དམ་པ་ཀུན་ཀྱང་བསྟན་བྱས། །སེམས་ཅན་ལུས་ལ་བདེ་གཤེགས་ཞིང་
[043-171a4] མར་སྣ་ཚོགས། །ཞིང་ལ་སེམས་ཅན་རྨད་སྙེད་ལུས་ཀྱང་དེ་བཞིན་།ལྷ་དང་མི་ཡི་ལམ་རྒྱུད་དེ་བཞིན་སྣ་ཚོགས། །མཁྱེན་ནས་བདེ་བར་གཤེགས་པ་ཆོས་རྣམས་ཀུན་སྟོན།།
[043-171a5] ཤིན་ཏུ་ཡངས་པའི་ཞིང་ལ་འདུ་ཤེས་ཕྲར་གྱུར། །རྡུལ་གྱི་མཚན་མ་དག་ལ་འདུ་ཤེས་ཡངས་གྱུར། །དེ་ལ་སོགས་པ་བདེ་བར་གཤེགས་པའི་རྫུ་འཕྲུལ། །འཇིག་རྟེན་ཀུན་གྱིས་
[043-171a6] བརྗོད་ཀྱང་ཟད་པར་མི་འགྱུར། །ཆེ་བ་ཉིད་དབྱངས་དེ་སྐད་དུ་།སྙན་པའི་དབྱངས་སུ་གྲག་གྱུར་ནས། །འཁོར་རྣམས་རབ་ཏུ་དགའ་ཞིང་ཞི། །གསུང་བའི་མཆོག་ལ་ལྟ་ཞིང་
[043-171a7] གནས། །འཁོར་རྣམས་ཞི་བར་ཤེས་གྱུར་ནས། །རྣམ་གྲོལ་ཟླ་བས་ཡང་སྨྲས་པ། །ས་བརྒྱད་པ་ཡི་རྣམ་པ་དང། །དེ་ལྟ་འཇུག་པ་བསྟན་པར་མཛོད། །བྱང་ཆུབ་སེམས་


[043-171b0] [171B] 
[043-171b1] ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་ས་བདུན་པ་ལ་རྣམ་པར་དབྱེ་བ་ཤིན་ཏུ་བྱས་པ་
[043-171b2] ཐབས་དང་ཤེས་རབ་ཀྱིས་ལམ་ཤིན་ཏུ་སྦྱངས་པ། ཚོགས་ཤིན་ཏུ་བསགས་པ། སྨོན་ལམ་ཆེན་པོ་ཤིན་ཏུ་བཏབ་པའི་སྟོབས་དང་ཤུགས་ཅན་དེ་བཞིན་གཤེགས་པའི་བྱིན་གྱི་རླབས་ཀྱིས་
[043-171b3] བྱིན་ཏུ་བརླབས་པ་རང་གི་དགེ་བའི་རྩ་བའི་སྟོབས་དང་ཤུགས་ཐོབ་པ། དེ་བཞིན་གཤེགས་པའི་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་དང་
[043-171b4] ལྡན་པ། བསམ་པ་དང། ལྷག་པའི་བསམ་པས་ཡོངས་སུ་སྦྱང་བའི་སེམས་དང་ལྡན་པ། བསོད་ནམས་དང་ཡེ་ཤེས་ཀྱི་སྟོབས་ཀྱིས་མངོན་པར་འཕགས་པ། སྙིང་རྗེ་དང་སྙིང་བརྩེ་
[043-171b5] བ་ཆེན་པོས་སེམས་ཅན་གྱི་ཁམས་ཐམས་ཅད་ཡོངས་སུ་མི་གཏོང་བའི་སྦྱོར་བ་དང་ལྡན་པ། ཡེ་ཤེས་ཀྱི་ལམ་ཚད་མེད་པའི་རྗེས་སུ་སོང་བ་དེ་ཆོས་ཐམས་ཅད་ཐོག་མ་ནས་མ་བྱུང་
[043-171b6] བ་ཉིད་ལ་ཡང་དག་པ་ཇི་ལྟ་བ་བཞིན་དུ་འཇུག་གོ་མ་སྐྱེས་པ་དང། མཚན་ཉིད་མེད་པ་དང། སྐྱེ་བ་མེད་པ་དང། འཇིག་པ་མེད་པ་དང། ཐུག་པ་མེད་པ་དང། མི་རྒྱུ་བ་དང། མི་ལྡོག་
[043-171b7] པ་དང། དངོས་པོ་མེད་པའི་རང་བཞིན་དང། ཐོག་མ་དང། ཐ་མ་དང། དབུས་མཉམ་པ་ཉིད་དང། དེ་བཞིན་ཉིད་ཀྱིས་རྣམ་པར་མི་རྟོག་པའི་ཐམས་ཅད་མཁྱེན་པའི་ཡེ་ཤེས་ལའང་


[043-172a0] [172A] 
[043-172a1] ༄༅། །ཡང་དག་པ་ཇི་ལྟ་བ་བཞིན་དུ་འཇུག་སྟེ། དེས་རྣམ་པ་ཐམས་ཅད་དུ་སེམས་དང། ཡིད་དང། རྣམ་པར་ཤེས་པའི་རྣམ་པར་རྟོག་པ་དང། འདུ་ཤེས་
[043-172a2] དང་བྲལ་ཞིང་ཐོགས་པ་མེད་ལ་ནམ་མཁའ་དང་འདྲ་ཞིང། ནམ་མཁའི་རང་བཞིན་དུ་ཁོང་དུ་ཆུད་པས་མི་སྐྱེ་བའི་ཆོས་ལ་བཟོད་པ་ཐོབ་ཅེས་བྱའོ། །ཀྱེ༑ རྒྱལ་བའི་སྲས་དག་
[043-172a3] དེ་ལ་དེ་ལྟ་བུའི་བཟོད་པ་དང་ལྡན་པའི་བྱང་ཆུབ་སེམས་དཔའ་ནི་བྱང་ཆུབ་སེམས་དཔའི་ས་མི་གཡོ་བ་ཐོབ་མ་ཐག་ཏུ་བྱང་ཆུབ་སེམས་དཔའི་གནས་ཟབ་མོ་ཤེས་པར་དཀའ་
[043-172a4] བ་ཐ་མི་དད་པ་མཚན་མ་ཐམས་ཅད་དང་བྲལ་བ། འདུ་ཤེས་ཀྱི་བགེགས་ཐམས་ཅད་ལས་ཕྱིར་ལོག་པ་ཚད་མེད་པ། ཉན་ཐོས་དང་རང་སངས་རྒྱས་ཐམས་ཅད་ཀྱིས་མི་འཕྲོགས་པ་དབེན་
[043-172a5] པ་ཐམས་ཅད་མངོན་དུ་གྱུར་པ་ཤིན་ཏུ་ཐོབ་པ་ཡིན། ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། དགེ་སློང་རྫུ་འཕྲུལ་དང་ལྡན་པ། སེམས་ཅན་ཐམས་ཅད་ལ་དབང་ཐོབ་པ་
[043-172a6] མཐར་གྱིས་འགོག་པའི་བར་དུ་མཉམ་པར་བཞག་པ་ནི་རྒྱུ་བ་དང་སེམས་པ་དང། གཡོ་བའི་རྣམ་པར་རྟོག་པ་དང། འདུ་ཤེས་ཐམས་ཅད་དང་བྲལ་བ་ཡིན། ཀྱེ༑ རྒྱལ་བའི་
[043-172a7] སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་བྱང་ཆུབ་སེམས་དཔའི་ས་བརྒྱད་པ་མི་གཡོ་བ་འདི་ཐོབ་མ་ཐག་ཏུ་ཆེད་དུ་བྱ་བ་ཐམས་ཅད་དང་བྲལ་ཏེ། ལྷུན་གྱིས་གྲུབ་པའི་ཆོས་


[043-172b0] [172B] 
[043-172b1] ངག་དང། སེམས་ཀྱི་རྩོལ་བ་ཐམས་ཅད་དང་བྲལ་ཏེ། ཤིན་ཏུ་དབེན་པའི་ཆོས་ཉིད་ལ་གནས་པ་ཡིན་ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། མི་ལ་ལ་
[043-172b2] ཞིག་གཉིད་ཀྱིས་ལོག་པའི་རྨི་ལམ་དུ་བདག་ཆུ་ཀླུང་ཆེན་པོས་ཁྱེར་བ་སྙམ་བྱེད་ལ། དེ་དེ་ནས་ཅི་ཕྱིན་དུ་འབད་ཅིང་རྩོལ་བ་ཆེན་པོ་རྩོམ་རྩོམ་པ་ལས་དེ་འབད་ཅིང་རྩོལ་བ་ཆེན་པོ་དེ་ཉིད་
[043-172b3] ཀྱིས་སད་པར་གྱུར་ན། དེ་སད་མ་ཐག་ཏུ་འབད་ཅིང་རྩོལ་བ་ཐམས་ཅད་དང་བྲལ་བར་འགྱུར་རོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་ཉོན་མོངས་པའི་
[043-172b4] ཆུ་ཀླུང་ཆེན་པོ་བཞིར་སེམས་ཅན་མང་པོ་དོད་བར་ཤེས་ནས་འབད་ཅིང་རྩོལ་བ་ཡོངས་སུ་རྩོམ་མོ། །དེ་བརྩོན་འགྲུས་ཆེན་པོ་དང་ལྡན་པས་བྱང་ཆུབ་སེམས་དཔའི་ས་མི་གཡོ་བ་འདི་ཐོབ་
[043-172b5] མ་ཐག་ཏུ་ཆེད་དུ་བྱ་བ་ཐམས་ཅད་བྲལ་བ་ཡིན་ཏེ། དེའི་གཉིས་པོ་རྒྱུ་བ་འམ་མཚན་མ་རྒྱུ་བ་དག་ཀྱང་ཐམས་ཅད་ཀྱི་ཐམས་ཅད་དུ་མི་སྣང་བར་འགྱུར་རོ། །ཀྱེ༑ རྒྱལ་བའི་སྲས་དག་འདི་
[043-172b6] ལྟ་སྟེ། དཔེར་ན། ཚངས་པའི་འཇིག་རྟེན་དུ་སྐྱེས་ཤིང་གནས་པ་ནི། འདོད་པ་ལ་སྤྱོད་པའི་ཉོན་མོངས་པ་རྣམས་ཡོངས་སུ་མི་རྒྱུ་བ་ཡིན་ཏེ། ཀྱེ༑ རྒྱལ་བའི་སྲས་དག་དེ་བཞིན་དུ་
[043-172b7] བྱང་ཆུབ་སེམས་དཔའི་ས་མི་གཡོ་བ་ལ་གནས་པའི་བྱང་ཆུབ་སེམས་དཔའ་ཡང་སེམས་དང། ཡིད་དང། རྣམ་པར་ཤེས་པའི་ཡོངས་སུ་རྒྱུ་བ་རྣམས་ཐམས་ཅད་ཀྱི་ཐམས་ཅད་དུ་


[043-173a0] [173A] 
[043-173a1] ༄༅། །ཡོངས་སུ་མི་རྒྱུ་བ་ཡིན་ཏེ། དེ་སངས་རྒྱས་ལ་ཡོངས་སུ་རྒྱུ་བའམ། བྱང་ཆུབ་ལ་ཡོངས་སུ་རྒྱུ་བའམ། བྱང་ཆུབ་སེམས་དཔའ་ལ་ཡོངས་སུ་རྒྱུ་བའམ། རང་
[043-173a2] སངས་རྒྱས་ལ་ཡོངས་སུ་རྒྱུ་བའམ། ཉན་ཐོས་ལ་ཡོངས་སུ་རྒྱུ་བའམ། མྱ་ངན་ལས་འདས་པ་ལ་ཡོངས་སུ་རྒྱུ་བའམ། དགྲ་བཅོམ་པ་ལ་ཡོངས་སུ་རྒྱུ་བའམ། ཕྱིར་མི་འོང་བ་ལ་
[043-173a3] ཡོངས་སུ་རྒྱུ་བའམ། ལན་གཅིག་ཕྱིར་འོང་བ་ལ་ཡོངས་སུ་རྒྱུ་བའམ། རྒྱུན་དུ་ཞུགས་པ་ལ་ཡོངས་སུ་རྒྱུ་བ་ཡང་ཡོངས་སུ་མི་རྒྱུན་འཇིག་རྟེན་པའི་ཡོངས་སུ་རྒྱུ་བ་ཡོངས་སུ་མི་རྒྱུ་བ་
[043-173a4] ལྟ་ཅི་སྨོས། ཀྱེ༑ རྒྱལ་བའི་སྲས་དག་དེ་ལྟར་མི་གཡོ་བའི་ས་ལ་གནས་པའི་བྱང་ཆུབ་སེམས་དཔའ་སྔོན་གྱི་སྨོན་ལམ་གྱི་སྟོབས་དང་ཤུགས་ལ་གནས་པ་དེའི་ཆོས་ཀྱི་སྒོའི་རྒྱུད་དེ་ལ་
[043-173a5] སངས་རྒྱས་བཅོམ་ལྡན་འདས་རྣམས་དེ་བཞིན་གཤེགས་པའི་ཡེ་ཤེས་ཀྱིས་ཉེ་བར་བསྒྲུབ་པ་མཛད་དེ། དེ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ལེགས་སོ། །ལེགས་སོ། །
[043-173a6] སངས་རྒྱས་ཀྱི་ཆོས་རྗེས་སུ་རྟོགས་པར་བྱ་བ་ལ་འདི་ནི་དོན་དམ་པའི་བཟོད་པ་ཡང་ཡིན་ན། འོན་ཀྱང། རིགས་ཀྱི་བུ། ངེད་ཀྱི་སྟོབས་བཅུ་དང། མི་འཇིགས་པ་བཞི་དང། སངས་རྒྱས་ཀྱི་ཆོས་
[043-173a7] ཕུན་སུམ་ཚོགས་པ་དེ་ཁྱོད་ལ་མེད་ཀྱི། སངས་རྒྱས་ཀྱི་ཆོས་ཕུན་སུམ་ཚོགས་པ་དེ་དག་ཡོངས་སུ་བཙལ་བའི་ཕྱིར་བརྩོན་འགྲུས་རྩོམས་ཤིག་བཟོད་པའི་སྒོ་འདི་ཉིད་ཀྱང་མ་གཏོང་ཞིག་


[043-173b0] [173B] 
[043-173b1] འདི་ལྟ་སྟེ། ཁྱོད་ཀྱིས་དེ་ལྟར་ཞི་བའི་རྣམ་པར་ཐར་པ་ཐོབ་ཀྱང་བྱིས་པ་སོ་སོའི་སྐྱེ་བོ་འདི་དག་ཞི་བ་མ་ཡིན། རབ་ཏུ་ཞི་བ་མ་ཡིན་ཏེ། ཉོན་མོངས་པ་སྣ་ཚོགས་ཡོངས་སུ་རྒྱུ་
[043-173b2] བར་གྱུར་ན། དེ་ལྟར་རྣམ་པར་རྟོག་པ་རྣམ་པ་སྣ་ཚོགས་ཀྱིས་ཡོངས་སུ་མནར་བ་ལ་སོམས། འདི་ལྟར་ཡང། རིགས་ཀྱི་བུ་ཁྱོད་ཀྱི་སྔོན་གྱི་སྨོན་ལམ་སེམས་ཅན་གྱི་དོན་ཡོངས་སུ་
[043-173b3] འགྲུབ་པར་བྱ་བར་བཏབ་པ་དང། ཡེ་ཤེས་ཀྱི་སྒོ་བསམ་གྱིས་མི་ཁྱབ་པ་དྲན་པར་གྱིས་ཤིག་འདི་ལྟར་ཡང། རིགས་ཀྱི་བུ། འདི་ནི་ཆོས་རྣམས་ཀྱི་ཆོས་ཉིད་དེ། དེ་བཞིན་གཤེགས་པ་རྣམས་
[043-173b4] བྱུང་ཡང་རུང། མ་བྱུང་ཡང་རུང། ཆོས་ཀྱི་དབྱིངས་དང། ཆོས་ཀྱི་གནས་ཉིད་འདི་ནི་དེ་བཞིན་དུ་འདུག་པ་སྟེ། འདིས་ནི་དེ་བཞིན་གཤེགས་པ་རྣམས་ཉི་ཚེ་བརྗོད་པར་བྱ་བ་མ་ཡིན་ཏེ། ཉན་
[043-173b5] ཐོས་དང་རང་སངས་རྒྱས་ཐམས་ཅད་ཀྱང་རྣམ་པར་མི་རྟོག་པའི་ཆོས་ཉིད་འདི་འཐོབ་བོ། །རིགས་ཀྱི་བུ་ཁྱོད་ངེད་ཀྱི་ལུས་ཚད་མེད་པ་དང། ཡེ་ཤེས་ཚད་མེད་པ་དང། སངས་རྒྱས་ཀྱི་ཞིང་
[043-173b6] ཚད་མེད་པ་དང། ཡེ་ཤེས་མངོན་པར་བསྒྲུབས་པ་ཚད་མེད་པ་དང་འོད་ཀྱི་དཀྱིལ་འཁོར་ཚད་མེད་པ་དང། དབྱངས་ཀྱི་ཡན་ལག་རྣམ་པར་དག་པ་ཚད་མེད་པ་ལ་ལྟོས། ཁྱོད་ཀྱིས་
[043-173b7] ཀྱང་དེ་བཞིན་ཏུ་མངོན་པར་བསྒྲུབ་པར་བྱ་དགོས་སོ། །འདི་ལྟར་རིགས་ཀྱི་བུ། གང་དེ་ལྟར་ཆོས་ཐམས་ཅད་ལ་རྣམ་པར་མི་རྟོག་པ་དེ་ནི་ཁྱོད་ཀྱི་སྣང་བ་གཅིག་པུར་ཟད་དེ། རིགས་ཀྱི་


[043-174a0] [174A] 
[043-174a1] ༄༅། །བུ༑ དེ་བཞིན་གཤེགས་པ་རྣམས་ཀྱི་ཆོས་སྣང་བ་ནི་འདི་འདྲ་སྟེ། ཡོངས་སུ་མཐའ་ཡས་པར་སོང་ལ་ཡོངས་སུ་མཐའ་ཡས་པར་བསྒྲུབས་པ་སྟེ། དེ་སྙེད་
[043-174a2] ཀྱི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་གིས་ཀྱང་བགྲང་བར་དཀའ། དེ་དག་ཐོབ་པར་བྱ་བའི་ཕྱིར་མངོན་པར་བསྒྲུབ་པ་སྐྱེད་ཅིག་འདི་ལྟར་ཡང། རིགས་ཀྱི་བུ། ཕྱོགས་བཅུའི་ཞིང་
[043-174a3] ཚད་མེད་པ་དང། སེམས་ཅན་ཚད་མེད་པ་དང། ཆོས་རྣམ་པར་ཕྱེ་བ་ཚད་མེད་པ་ལ་ལྟོས་ཏེ། དེ་དག་ཐམས་ཅད་མ་ནོར་བར་བགྲང་བར་གྱིས་ཤིག་ཅེས་ཏེ། ཀྱེ༑ རྒྱལ་བའི་སྲས་
[043-174a4] དག༑ དེ་ལྟར་དེ་ལྟ་བུའི་ཡེ་ཤེས་དང་ལྡན་པའི་བྱང་ཆུབ་སེམས་དཔའ་ལ་སངས་རྒྱས་བཅོམ་ལྡན་འདས་དེ་དག་ཡེ་ཤེས་མངོན་པར་བསྒྲུབ་པའི་སྒོ་དེ་དག་ལ་སོགས་པ་གང་གིས་བྱང་
[043-174a5] ཆུབ་སེམས་དཔའ་ཡེ་ཤེས་རྣམ་པར་ཕྱེ་བའི་ཚུལ་མངོན་པར་བསྒྲུབ་པའི་ལས་ཚད་མེད་པ་ཡོངས་སུ་རྫོགས་པར་བྱེད་པ། གཞལ་དུ་མེད་པ་དག་ཉེ་བར་བསྒྲུབ་པ་མཛད་དོ། །ཀྱེ༑ རྒྱལ་
[043-174a6] བའི་སྲས་དག་ཁྱེད་ཀྱིས་ཡིད་ཆེས་པ་དང། ཁོང་དུ་ཆུད་པར་བྱ་ན། གལ་ཏེ་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་དེ་མངོན་པར་བསྒྲུབ་པའི་སྒོར་གཞུག་
[043-174a7] པ་མཛད་དུ་ཟིན་ན། དེ་ཉིད་དེའི་མཐའ་ལས་བརྒལ་བའི་མྱ་ངན་ལས་འདས་པར་འགྱུར་ཏེ། སེམས་ཅན་ཐམས་ཅད་ཀྱིས་དགོས་པའང་རྒྱུན་བཅད་པར་འགྱུར་རོ། །དེ་ལྟར་སངས་རྒྱས་


[043-174b0] [174B] 
[043-174b1] མངོན་པར་བསྒྲུབ་པའི་ལས་གང་གིས་སྐད་ཅིག་གཅིག་ཏུ་མངོན་པར་བསྒྲུབས་པས་ཀྱང་ཐོག་མ་སེམས་བསྐྱེད་པ་
[043-174b2] ཕྱིན་ཆད་ས་བདུན་ལ་ཞུགས་ཤིང་རྗེས་སུ་སོང་བ་ཡོངས་སུ་རྩོམ་པའི་བར་སྔ་མ་དེ་དག་གིས་བརྒྱའི་ཆར་ཡང་ཉེ་བར་མི་འགྲོ་།སྟོང་གི་ཆ་དང། ཁྲག་ཁྲིག་གི་ཆ་དང། ཁྲག་ཁྲིག་
[043-174b3] བརྒྱའི་ཆ་དང། ཁྲག་ཁྲིག་སྟོང་གི་ཆ་དང། ཁྲག་ཁྲིག་བརྒྱ་ཕྲག་སྟོང་གི་ཆ་དང། བྱེ་བ་ཁྲག་ཁྲིག་བརྒྱ་ཕྲག་སྟོང་གི་ཆར་ཡང་ཉེ་བར་མི་འགྲོའོ། །གྲངས་དང། ཆ་དང་བགྲང་བ་དང་
[043-174b4] དཔེ་དང། རྒྱུར་ཡང་ཉེ་བར་མི་འགྲོ་བ་ནས། བསྒྲུན་པ་ཙམ་གྱི་བར་དུའང་མི་ཆོག་པ་དེ་སྙེད་དུ་ཚད་མེད་པའི་ཡེ་ཤེས་མངོན་པར་བསྒྲུབ་པ་ལས་ཉེ་བར་བསྒྲུབ་པ་མཛད་དོ། །ཀྱེ༑ རྒྱལ་
[043-174b5] བའི་སྲས་དག་དེ་ཅིའི་ཕྱིར་ཞེ་ན། སྔོན་ཆད་ལུས་གཅིག་གིས་མངོན་པར་བསྒྲུབ་པས་སྤྱོད་པ་མངོན་པར་བསྒྲུབ་པར་གྱུར་གྱི། འདི་ལ་གནས་པའི་བྱང་ཆུབ་སེམས་དཔའ་རྣམས་ནི་
[043-174b6] ལུས་རྣམ་པར་ཕྱེ་བ་ཚད་མེད་པས། བྱང་ཆུབ་སེམས་དཔའི་སྤྱོད་པའི་མཐུ་ཡོངས་སུ་སྡུད་དེ། དབྱངས་མངོན་པར་བསྒྲུབ་པ་ཚད་མེད་པ་དང། ཡེ་ཤེས་མངོན་པར་བསྒྲུབ་པ་ཚད་མེད་
[043-174b7] པ་དང། སྐྱེ་བ་མངོན་པར་བསྒྲུབ་པ་ཚད་མེད་པ་དང། ཞིང་ཡོངས་སུ་སྦྱོང་བ་ཚད་མེད་པ་དང། སེམས་ཅན་ཡོངས་སུ་སྨིན་པར་བྱ་བ་ཚད་མེད་པ་དང། སངས་རྒྱས་མཆོད་ཅིང་བསྙེན་བཀུར་


[043-175a0] [175A] 
[043-175a1] ༄༅། །བ་ཚད་མེད་པ་དང། ཆོས་ཀྱི་ཚུལ་ཁོང་དུ་ཆུད་པ་ཚད་མེད་པ་དང། མངོན་པར་ཤེས་པ་མངོན་པར་བསྒྲུབ་པའི་སྟོབས་དང་ཤུགས་ཚད་མེད་པ་དང། འཁོར་
[043-175a2] གྱི་དཀྱིལ་འཁོར་ཚད་མེད་པ་རྣམ་པར་ཕྱེ་བ་དང། ཚད་མེད་པའི་རྗེས་སུ་སོང་བའི་ལུས་དང། ངག་དང། ཡིད་ཀྱི་ལས་ཀྱིས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐུ་མི་སྒུལ་བའི་
[043-175a3] ཚུལ་གྱིས་ཡང་དག་པར་སྒྲུབ་བོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། རྒྱ་མཚོ་ཆེན་པོར་འགྲོ་བའི་གྲུ་ནི་རྒྱ་མཚོ་ཆེན་པོར་མ་ཕྱིན་གྱི་བར་དུ་ཆེད་དུ་བསྐྱོད་ཅིང་འགྲོ་
[043-175a4] བར་བྱ་བ་ཡིན་ཏེ། རྒྱ་མཚོ་ཆེན་པོ་ལ་ཞེན་མ་ཐག་ཏུ་རླུང་གི་དཀྱིལ་འཁོར་གྱིས་བསུ་བས་ཆེད་དུ་བསྐྱོད་མི་དགོས་པ་ཡིན། དེས་རྒྱ་མཚོ་ཆེན་པོ་ལ་ཉིན་གཅིག་གིས་ཅི་ཆོད་པ་དེ་ནི་
[043-175a5] སྔོན་དུ་བསྐྱོད་ཅིང་འགྲོ་བས་ལོ་བརྒྱར་ཡང་དེ་ལྟར་ཚད་མེད་པར་ཕྱིན་པར་མི་ནུས་སོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་པའི་
[043-175a6] རྩ་བ་ཆེན་པོའི་ཚོགས་ཡང་དག་པར་བསགས་པ་ཐེག་པ་ཆེན་པོའི་གྲུར་ཞུགས་པ་ཡང་བྱང་ཆུབ་སེམས་དཔའི་སྤྱོད་པའི་རྒྱ་མཚོར་ཕྱིན་ནས་ཡུད་ཙམ་གཅིག་ཏུ་ལྷུན་གྱིས་གྲུབ་པའི་ཡེ་
[043-175a7] ཤེས་ཀྱིས་ཐམས་ཅད་མཁྱེན་པའི་ཡེ་ཤེས་ཇི་ཙམ་ཡང་དག་པར་གནོན་པ་དེ་ནི་སྔོན་གྱི་ཆེད་དུ་བྱ་བའི་ལས་ཀྱིས་བསྐལ་པ་བརྒྱ་སྟོང་དུ་ཡང་ཡང་དག་པར་ནོན་པར་མི་ནུས་སོ། །ཀྱེ་


[043-175b0] [175B] 
[043-175b1] དེ་ལ་བྱང་ཆུབ་སེམས་དཔའི་ས་བརྒྱད་པ་འདི་ཐོབ་པའི་བྱང་ཆུབ་སེམས་དཔའ་ནི་ཐབས་མཁས་པའི་ཡེ་ཤེས་ཀྱིས་བསྒྲུབ་པ་ལྷུན་གྱིས་གྲུབ་པ་ལ་ཤིན་ཏུ་
[043-175b2] ཞུགས་པའི་བྱང་ཆུབ་སེམས་དཔའི་བློས་ཐམས་ཅད་མཁྱེན་པའི་ཡེ་ཤེས་ལ་རྣམ་པར་དཔྱོད་ཅིང་འཇིག་རྟེན་གྱི་ཁམས་འབྱུང་བ་ཡང་རྣམ་པར་སྤྱོད་དོ། །འཇིག་རྟེན་གྱི་ཁམས་འཇིག་
[043-175b3] པའང་རྣམ་པར་སྤྱོད་དོ། །དེ་འཇིག་རྟེན་ཇི་ལྟར་འབྱུང་བ་དེ་ཡང་རབ་ཏུ་ཤེས་སོ། །འཇིག་རྟེན་ཇི་ལྟར་འཇིག་པ་དེ་ཡང་རབ་ཏུ་ཤེས་སོ། །ལས་གང་བསགས་པས་འཇིག་རྟེན་འབྱུང་བར་
[043-175b4] འགྱུར་བ་དེ་ཡང་རབ་ཏུ་ཤེས་སོ། །ལས་གང་བསགས་པས་འཇིག་རྟེན་འཇིག་པར་འགྱུར་བ་དེ་ཡང་རབ་ཏུ་ཤེས་སོ། །དུས་ཇི་སྲིད་ཀྱིས་འཇིག་རྟེན་འབྱུང་བར་འགྱུར་བ་དེ་ཡང་རབ་ཏུ་ཤེས་
[043-175b5] སོ༑ ༑དུས་ཇི་སྲིད་ཀྱིས་འཇིག་རྟེན་འཇིག་པར་འགྱུར་བ་དེ་ཡང་རབ་ཏུ་ཤེས་སོ། །དུས་ཇི་སྲིད་དུ་འཇིག་རྟེན་བྱུང་ནས་གནས་པ་དེ་ཡང་རབ་ཏུ་ཤེས་སོ། །དུས་ཇི་སྲིད་དུ་འཇིག་རྟེན་ཞིག་
[043-175b6] པར་གནས་པ་དེ་ཡང་རབ་ཏུ་ཤེས་སོ། །དེ་སའི་ཁམས་ཤིན་ཏུ་ཆུང་བ་ཡང་རབ་ཏུ་ཤེས་སོ། །སའི་ཁམས་ཤིན་ཏུ་ཆེ་བ་ཡང་རབ་ཏུ་ཤེས་སོ། །སའི་ཁམས་ཚད་མེད་པའང་རབ་ཏུ་ཤེས་
[043-175b7] སོ༑ ༑སའི་ཁམས་རྣམ་པར་ཕྱེ་བ་ཡང་རབ་ཏུ་ཤེས་སོ། །དེ་ཆུའི་ཁམས་ཤིན་ཏུ་ཆུང་བའང་རབ་ཏུ་ཤེས་སོ། །ཆུའི་ཁམས་ཤིན་ཏུ་ཆེ་བའང་རབ་ཏུ་ཤེས་སོ། །ཆུའི་ཁམས་ཚད་མེད་པ་


[043-176a0] [176A] 
[043-176a1] ༄༅། །ཡང་རབ་ཏུ་ཤེས་སོ། །ཆུའི་ཁམས་རྣམ་པར་ཕྱེ་བ་ཡང་རབ་ཏུ་ཤེས་སོ། །དེ་མེའི་ཁམས་ཤིན་ཏུ་ཆུང་བའང་རབ་ཏུ་ཤེས་སོ། །མེའི་ཁམས་
[043-176a2] ཤིན་ཏུ་ཆེ་བའང་རབ་ཏུ་ཤེས་སོ། །མེའི་ཁམས་ཚད་མེད་པ་ཡང་རབ་ཏུ་ཤེས་སོ། །མེའི་ཁམས་རྣམ་པར་ཕྱེ་བ་ཡང་རབ་ཏུ་ཤེས་སོ་།དེ་རླུང་ཁམས་ཤིན་ཏུ་ཆུང་བའང་རབ་ཏུ་
[043-176a3] ཤེས་སོ། །རླུང་གི་ཁམས་ཤིན་ཏུ་ཆེ་བའང་རབ་ཏུ་ཤེས་སོ་།རླུང་གི་ཁམས་ཚད་མེད་པ་ཡང་རབ་ཏུ་ཤེས་སོ། །རླུང་གི་ཁམས་རྣམ་པར་ཕྱེ་བ་ཡང་རབ་ཏུ་ཤེས་སོ། །
[043-176a4] དེ་ཤིན་ཏུ་ཕྲ་བའི་རྡུལ་ཕྲ་བ་ཉིད་ཀྱང་རབ་ཏུ་ཤེས་སོ་།ཤིན་ཏུ་ཕྲ་བའི་རྡུལ་ཡངས་པ་ཡང་རབ་ཏུ་ཤེས་སོ། །ཤིན་ཏུ་ཕྲ་བའི་རྡུལ་ཚད་མེད་པ་ཡང་རབ་ཏུ་ཤེས་སོ། །ཤིན་ཏུ་
[043-176a5] ཕྲ་བའི་རྡུལ་རྣམ་པར་ཕྱེ་བ་ཡང་རབ་ཏུ་ཤེས་སོ། །འཇིག་རྟེན་གྱི་ཁམས་གང་ན་སའི་ཁམས་ཀྱི་རྡུལ་ཤིན་ཏུ་ཕྲ་བ་ཇི་སྙེད་པ་དེ་དག་ཀྱང་རབ་ཏུ་ཤེས་སོ། །ཆུའི་ཁམས་ཀྱི་རྡུལ་
[043-176a6] ཤིན་ཏུ་ཕྲ་བ་ཇི་སྙེད་པ་དེ་དག་ཀྱང་རབ་ཏུ་ཤེས་སོ། །མེའི་ཁམས་ཀྱི་རྡུལ་ཤིན་ཏུ་ཕྲ་བ་ཇི་སྙེད་པ་དེ་དག་ཀྱང་རབ་ཏུ་ཤེས་སོ། །རླུང་གི་ཁམས་ཀྱི་རྡུལ་ཤིན་ཏུ་ཕྲ་བ་ཇི་སྙེད་པ་
[043-176a7] དེ་དག་ཀྱང་རབ་ཏུ་ཤེས་སོ། །རིན་པོ་ཆེ་རྣམ་པར་ཕྱེ་བ་ཇི་སྙེད་པ་ཡོད་པ་དང། རིན་པོ་ཆེའི་རྡུལ་ཤིན་ཏུ་ཕྲ་བ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། །སེམས་ཅན་གྱི་ལུས་


[043-176b0] [176B] 
[043-176b1] །ཞིང་གི་ལྷུན་ལ་རྡུལ་ཤིན་ཏུ་ཕྲ་བ་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། །དེ་སེམས་ཅན་གྱི་ལུས་ཆེ་བ་དང། ལུས་ཡངས་པ་
[043-176b2] དང༑ ལུས་ཕྲ་བ་དང། ལུས་རྣམ་པར་ཕྱེ་བའང་རབ་ཏུ་ཤེས་སོ་།སེམས་ཅན་དམྱལ་བ་པའི་ལུས་རྡུལ་ཤིན་ཏུ་ཕྲ་བ་ཇི་སྙེད་ཀྱིས་བྱུང་བ་དང། བྱོལ་སོང་གི་སྐྱེ་གནས་པའི་
[043-176b3] ལུས་རྡུལ་ཤིན་ཏུ་ཕྲ་བ་ཇི་སྙེད་ཀྱིས་བྱུང་བ་དང། གཤིན་རྗེའི་འཇིག་རྟེན་པའི་ལུས་རྡུལ་ཤིན་ཏུ་ཕྲ་བ་ཇི་སྙེད་ཀྱིས་བྱུང་བ་དང། ལྷ་མ་ཡིན་གྱི་འཇིག་རྟེན་པའི་ལུས་རྡུལ་ཤིན་ཏུ་ཕྲ་
[043-176b4] བ་ཇི་སྙེད་ཀྱིས་བྱུང་བ་དང། ལྷའི་འཇིག་རྟེན་པའི་ལུས་རྡུལ་ཤིན་ཏུ་ཕྲ་བ་ཇི་སྙེད་ཀྱིས་བྱུང་བ་དང། མིའི་རིས་སུ་གཏོགས་པའི་ལུས་རྡུལ་ཤིན་ཏུ་ཕྲ་བ་ཇི་སྙེད་ཀྱིས་བྱུང་བ་དེ་དག་ཀྱང་
[043-176b5] རབ་ཏུ་ཤེས་སོ། །དེ་དེ་ལྟར་རྡུལ་ཤིན་ཏུ་ཕྲ་བ་རབ་ཏུ་དབྱེ་བ་ལ་ཞུགས་པ་ནི་འདོད་པའི་ཁམས་འཇིག་པའང་རབ་ཏུ་ཤེས་སོ། །གཟུགས་ཀྱི་ཁམས་འཇིག་པ་ཡང་རབ་ཏུ་ཤེས་
[043-176b6] སོ༑ ༑གཟུགས་མེད་པའི་ཁམས་འཇིག་པ་ཡང་རབ་ཏུ་ཤེས་སོ། །འདོད་པའི་ཁམས་འདུ་བ་ཡང་རབ་ཏུ་ཤེས་སོ། །གཟུགས་ཀྱི་ཁམས་འདུ་བ་ཡང་རབ་ཏུ་ཤེས་སོ། །གཟུགས་
[043-176b7] མེད་པའི་ཁམས་འདུ་བ་ཡང་རབ་ཏུ་ཤེས་སོ། །འདོད་པའི་ཁམས་ཆུང་བ་ཡང་རབ་ཏུ་ཤེས་སོ། །འདོད་པའི་ཁམས་ཆེ་བའང་རབ་ཏུ་ཤེས་སོ། །འདོད་པའི་ཁམས་ཚད་མེད་


[043-177a0] [177A] 
[043-177a1] ༄༅། །པའང་རབ་ཏུ་ཤེས་སོ། །འདོད་པའི་ཁམས་རྣམ་པར་ཕྱེ་བའང་རབ་ཏུ་ཤེས་སོ། །གཟུགས་ཀྱི་ཁམས་དང། གཟུགས་མེད་པའི་ཁམས་ཆུང་བའང་
[043-177a2] རབ་ཏུ་ཤེས་སོ། །ཆེ་བའང་རབ་ཏུ་ཤེས་སོ། །ཚད་མེད་པའང་རབ་ཏུ་ཤེས་སོ། །རྣམ་པར་ཕྱེ་བ་ཡང་རབ་ཏུ་ཤེས་སོ། །དེ་ཁམས་གསུམ་རྣམ་པར་སྤྱད་པའི་ཡེ་ཤེས་ཁོང་
[043-177a3] དུ་ཆུད་པ་མངོན་པར་བསྒྲུབས་པའི་ཡེ་ཤེས་ཀྱི་སྣང་བ་དང་ལྡན་ལ། སེམས་ཅན་གྱི་ལུས་རབ་ཏུ་དབྱེ་བ་ལ་མཁས་ཤིང་ཞིང་གི་ལྷུན་རྣམ་པར་དབྱེ་བའི་ཡེ་ཤེས་ལ་མཁས་པས་སྐྱེ་
[043-177a4] བའི་སྐྱེ་མཆེད་ཐམས་ཅད་མངོན་པར་བསྒྲུབ་པ་ལ་བློ་ཤིན་ཏུ་གཏོང་སྟེ། དེ་ནི་སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་ཕྱིར། སེམས་ཅན་རྣམས་ཀྱི་སྐྱེ་བ་དང། ཡོངས་སུ་
[043-177a5] གྲུབ་པ་ཅི་འདྲ་བ་དེ་ལྟ་བུར་རང་གི་ལུས་བྱིན་གྱིས་རློབ་བོ། །དེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྒྱས་པར་བཀང་ཞིང་སེམས་ཅན་གྱི་མོས་པ་ཇི་ལྟ་བ་དེ་བཞིན་དུ་རང་
[043-177a6] གི་ལུས་མིག་ཡོར་ལྟ་བུའི་ཡེ་ཤེས་ཀྱི་རྗེས་སུ་འབྲང་བས་སྐྱེ་བར་བྱ་བའི་ཕྱིར་མངོན་པར་སྒྲུབ་སྟེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཉིས་སམ། གསུམ་མམ་
[043-177a7] བྮིའམ། ལྔའམ། བྕུའམ། ཉི་ཤུའམ། སུམ་ཅུའམ། བཞི་བྕུའམ་ལྔ་བཅུ་དག་ནས་བརྗོད་དུ་མེད་པའི་ཡང་བརྗོད་དུ་མེད་པའི་བར་དག་རྒྱས་པར་བཀང་སྟེ། སེམས་ཅན་


[043-177b0] [177B] 
[043-177b1] བུའི་ཡེ་ཤེས་ཀྱི་རྗེས་སུ་འབྲང་བས་སྐྱེ་བར་བྱ་བའི་ཕྱིར་མངོན་པར་བསྒྲུབ་བོ། །དེ་དེ་ལྟ་བུའི་ཡེ་ཤེས་དང་ལྡན་པས་སངས་རྒྱས་ཀྱི་
[043-177b2] ཞིང་གཅིག་ནས་ཀྱང་མི་གཡོ་ལ། སངས་རྒྱས་ཀྱི་ཞིང་བརྗོད་དུ་མེད་པ་དག་གི་དེ་བཞིན་གཤེགས་པའི་འཁོར་གྱི་དཀྱིལ་འཁོར་དག་ཏུ་ཡང་སྣང་བར་ཕྱིན་པ་ཡིན། དེ་སེམས་ཅན་རྣམས་ཀྱི་
[043-177b3] ལུས་རྣམ་པར་ཕྱེ་བ་དང། མོས་པ་དང། བསམ་པ་ཇི་ལྟ་བ་བཞིན་དུ་ཞིང་དེ་དང་དེ་དག་དང། འཁོར་གྱི་དཀྱིལ་འཁོར་དེ་དང་དེ་དག་ཏུ་དེ་ལྟ་དེ་ལྟར་རང་གི་ལུས་སྟོན་ཏེ། དེ་དགེ་སྦྱོང་གི་
[043-177b4] འཁོར་གྱི་དཀྱིལ་འཁོར་དུ་དགེ་སྦྱོང་གི་ཁ་དོག་དང་གཟུགས་སྟོན་ཏོ། །བྲམ་ཟེའི་འཁོར་གྱི་དཀྱིལ་འཁོར་དུ་བྲམ་ཟེའི་ཁ་དོག་དང་གཟུགས་སྟོན་ཏོ། །རྒྱལ་རིགས་ཀྱི་འཁོར་གྱི་དཀྱིལ་འཁོར་དུ་
[043-177b5] རྒྱལ་རིགས་ཀྱི་ཁ་དོག་དང་གཟུགས་སྟོན་ཏོ། །རྗེའུ་རིགས་ཀྱི་འཁོར་གྱི་དཀྱིལ་འཁོར་དུ་རྗེའུ་རིགས་ཀྱི་ཁ་དོག་དང་གཟུགས་སྟོན་ཏོ་།ཁྱིམ་བདག་གི་འཁོར་གྱི་དཀྱིལ་འཁོར་དུ་ཁྱིམ་བདག་གི་ཁ་དོག་
[043-177b6] དང་གཟུགས་སྟོན་ཏོ། །རྒྱལ་པོ་ཆེན་པོ་བཞིའི་རིས་ཀྱི་འཁོར་གྱི་དཀྱིལ་འཁོར་དུ་རྒྱལ་པོ་ཆེན་པོ་བཞིའི་ཁ་དོག་དང་གཟུགས་སྟོན་ཏོ། །སུམ་ཅུ་རྩ་གསུམ་པའི་འཁོར་གྱི་དཀྱིལ་འཁོར་དུ་སུམ་ཅུ་
[043-177b7] རྩ་གསུམ་པའི་ཁ་དོག་དང་གཟུགས་སྟོན་ཏོ། །དེ་བཞིན་དུ་མཚེ་མའི་འཁོར་གྱི་དཀྱིལ་འཁོར་དང། དགའ་ལྡན་གྱི་འཁོར་གྱི་དཀྱིལ་འཁོར་དང། འཕྲུལ་དགའི་འཁོར་གྱི་དཀྱིལ་འཁོར་དང་


[043-178a0] [178A] 
[043-178a1] ༄༅། །གཞན་འཕྲུལ་དབང་བྱེད་ཀྱི་འཁོར་གྱི་དཀྱིལ་འཁོར་དང་ཚངས་པའི་འཁོར་གྱི་དཀྱིལ་འཁོར་ནས། འོག་མིན་གྱི་འཁོར་གྱི་དཀྱིལ་འཁོར་གྱི་བར་དུ་དེ་ལྟ་དེ་ལྟ་
[043-178a2] བུའི་ཁ་དོག་དང་གཟུགས་སྟོན་ཏོ། །དེ་ཉན་ཐོས་ཀྱིས་འདུལ་བའི་སེམས་ཅན་རྣམས་ལ་ཉན་ཐོས་ཀྱི་ལུས་དང་ཁ་དོག་དང་གཟུགས་སྟོན་ཏོ། །རང་སངས་རྒྱས་ཀྱི་འདུལ་བའི་སེམས་
[043-178a3] ཅན་རྣམས་ལ་རང་སངས་རྒྱས་ཀྱི་ལུས་དང་ཁ་དོག་དང་གཟུགས་སྟོན་ཏོ། །བྱང་ཆུབ་སེམས་དཔས་འདུལ་བའི་སེམས་ཅན་རྣམས་ལ་བྱང་ཆུབ་སེམས་དཔའི་ལུས་དང་ཁ་དོག་དང་
[043-178a4] གཟུགས་སྟོན་ཏོ། །དེ་བཞིན་གཤེགས་པས་འདུལ་བའི་སེམས་ཅན་རྣམས་ལ་དེ་བཞིན་གཤེགས་པའི་སྐུ་དང་ཁ་དོག་དང་སྐུ་གཟུགས་སྟོན་ཏོ་།ཀྱེ༑ རྒྱལ་བའི་སྲས་དག། དེ་ལྟར་སངས་
[043-178a5] རྒྱས་ཀྱི་ཞིང་རྗོད་དུ་མེད་པ་ཇི་སྙེད་པ་དེ་དག་གི་སེམས་ཅན་རྣམས་ཀྱི་མོས་པ་རབ་ཏུ་མང་བ་དེ་དག་ཐམས་ཅད་དུ་རང་གི་ལུས་དེ་ལྟ་དེ་ལྟར་རྣམ་པར་ཕྱེ་བ་ཡོངས་སུ་སྟོན་ཏོ། །དེ་ལུས་ཀྱི་རྣམ་
[043-178a6] པར་རྟོག་པ་དང། འདུ་ཤེས་ཐམས་ཅད་དང་རྣམ་པར་བྲལ་བ་སྟེ་ལུས་མཉམ་པ་ཉིད་ཐོབ་པས་སེམས་ཅན་གྱི་ལུས་རབ་ཏུ་ཤེས་སོ་།ཞིང་གི་ལུས་དང། ལས་ཀྱི་རྣམ་པར་སྨིན་པའི་
[043-178a7] ལུས་དང། ཉན་ཐོས་ཀྱི་ལུས་དང། རང་སངས་རྒྱས་ཀྱི་ལུས་དང་བྱང་ཆུབ་སེམས་དཔའི་ལུས་དང། དེ་བཞིན་གཤེགས་པའི་སྐུ་དང། ཡེ་ཤེས་ཀྱི་ལུས་དང། ཆོས་ཀྱི་ལུས་དང་


[043-178b0] [178B] 
[043-178b1] །དེས་སེམས་ཅན་རྣམས་ཀྱི་སེམས་དང་བསམ་པ་མངོན་པར་བསྒྲུབ་པ་ཡོངས་སུ་ཤེས་པས་འདོད་ན། སེམས་ཅན་གྱི་ལུས་ནམ་མཁའི་ལུས་སུ་བྱིན་
[043-178b2] གྱིས་རློབ་བོ། །དེ་བཞིན་དུ་ཞིང་གི་ལུས་དང། ལས་རྣམ་པར་སྨིན་པའི་ལུས་དང། ཉན་ཐོས་ཀྱི་ལུས་དང། རང་སངས་རྒྱས་ཀྱི་ལུས་དང། བྱང་ཆུབ་སེམས་དཔའི་ལུས་དང། དེ་བཞིན་
[043-178b3] གཤེགས་པའི་སྐུ་དང། ཡེ་ཤེས་ཀྱི་ལུས་དང། ཆོས་ཀྱི་ལུས་ཀྱང་ནམ་མཁའི་ལུས་སུ་བྱིན་གྱིས་རློབ་བོ། །དེས་སེམས་ཅན་རྣམས་ཀྱི་སེམས་དང་བསམ་པ་མངོན་པར་བསྒྲུབ་པ་ཡོངས་སུ་
[043-178b4] ཤེས་པས་སེམས་ཅན་གྱི་ལུས་རང་གི་ལུས་སུ་བྱིན་གྱིས་རློབ་བོ། །དེ་བཞིན་དུ་ཞིང་གི་ལུས་དང། ལས་རྣམ་པར་སྨིན་པའི་ལུས་དང། ཉན་ཐོས་ཀྱི་ལུས་དང། རང་སངས་རྒྱས་ཀྱི་ལུས་
[043-178b5] དང༑ བྱང་ཆུབ་སེམས་དཔའི་ལུས་དང། དེ་བཞིན་གཤེགས་པའི་སྐུ་དང། ཡེ་ཤེས་ཀྱི་ལུས་དང། ཆོས་ཀྱི་ལུས་དང། ནམ་མཁའི་ལུས་ཀྱང་རང་གི་ལུས་སུ་བྱིན་གྱིས་རློབ་བོ། །དེས་སེམས་
[043-178b6] ཅན་རྣམས་ཀྱི་སེམས་དང་བསམ་པ་མངོན་པར་བསྒྲུབ་པ་ཡོངས་སུ་ཤེས་པས། ལུས་གང་དང་གང་ལུས་གང་དང་གང་དུ་འདོད་པ་དེ་དང་དེའི་ལུས་སུ་ལུས་དེ་དང་དེ་དག་བྱིན་གྱིས་རློབ་བོ། །དེ་
[043-178b7] སེམས་ཅན་གྱི་ལུས་ཀྱི་ལུས་རྣམས་ཀྱི་ལས་ཀྱི་ལུས་ཀྱང་རབ་ཏུ་ཤེས་སོ། །རྣམ་པར་སྨིན་པའི་ལུས་དང། ཉོན་མོངས་པའི་ལུས་དང། གཟུགས་ཀྱི་ལུས་དང། གཟུགས་མེད་པའི་ལུས་


[043-179a0] [179A] 
[043-179a1] ༄༅། །ཀྱང་རབ་ཏུ་ཤེས་སོ། །ཞིང་གི་ལུས་རྣམས་ཀྱིས་ཆུང་བའི་རང་བཞིན་ཡང་རབ་ཏུ་ཤེས་སོ། །ཆེ་བ་དང། ཚད་མེད་པ་དང། ཀུན་ནས་ཉོན་མོངས་པ་དང་
[043-179a2] རྣམ་པར་དག་པ་དང། སྣྲེལ་ཞི་དང། སྤྱིའུ་ཚུགས་དང། གཞི་མཉམ་པར་ཡང་དག་པར་འཇུག་པ་དང། ཕྱོགས་ཀྱི་དྲ་བ་རྣམ་པར་དབྱེ་བ་ཡང་རབ་ཏུ་ཤེས་སོ། །ལས་རྣམ་པར་
[043-179a3] སྨིན་པའི་ལུས་རྣམ་པར་ཕྱི་བའི་བརྡ་ཡང་རབ་ཏུ་ཤེས་སོ། །དེ་བཞིན་དུ་ཉན་ཐོས་ཀྱི་ལུས་རྣམ་པར་ཕྱེ་བའི་བརྡ་དང། རང་སངས་རྒྱས་ཀྱི་ལུས་རྣམ་པར་ཕྱེ་བའི་བརྡ་དང། བྱང་ཆུབ་
[043-179a4] སེམས་དཔའི་ལུས་རྣམ་པར་ཕྱེ་བའི་བརྡ་ཡང་རབ་ཏུ་ཤེས་སོ། །དེ་བཞིན་གཤེགས་པའི་སྐུ་རྣམས་ཀྱི་མངོན་པར་འཚང་རྒྱ་བའི་ལུས་ཀྱང་རབ་ཏུ་ཤེས་སོ། །སྨོན་ལམ་གྱི་ལུས་
[043-179a5] དང༑ སྤྲུལ་པའི་ལུས་དང། བྱིན་གྱི་རླབས་ཀྱི་ལུས་དང། གཟུགས་དང། མཚན་དང། དཔེ་བྱད་བཟང་པོའི་རྒྱན་གྱི་ལུས་དང། འོད་ཀྱི་ལུས་དང། ཡིད་ཀྱི་རང་བཞིན་གྱི་ལུས་དང་
[043-179a6] བསོད་ནམས་ཀྱི་ལུས་དང། ཡེ་ཤེས་ཀྱི་ལུས་དང། ཆོས་ཀྱི་ལུས་ཀྱང་རབ་ཏུ་ཤེས་སོ། །ཡེ་ཤེས་ཀྱི་ལུས་རྣམས་ཀྱི་ཤིན་ཏུ་རྣམ་པར་དཔྱད་པ་ཉིད་ཀྱང་རབ་ཏུ་ཤེས་སོ། །ཡང་དག་
[043-179a7] པ་ཇི་ལྟ་བ་བཞིན་དུ་བརྟགས་པ་ཡང་རབ་ཏུ་ཤེས་སོ། །འབྲས་བུའི་སྦྱོར་བས་ཡང་དག་པར་བཟུང་བ་དང། འཇིག་རྟེན་པ་དང། འཇིག་རྟེན་ལས་འདས་པ་རྣམ་པར་ཕྱེ་བ་དང། ཐེག་


[043-179b0] [179B] 
[043-179b1] ཐུན་མོང་དང། ཐུན་མོང་མ་ཡིན་པ་དང། འབྱུང་བ་དང། མ་འབྱུང་བ་དང། སློབ་པ་དང། མི་སློབ་པ་ཡང་རབ་ཏུ་ཤེས་སོ། །ཆོས་ཀྱི་ལུས་རྣམས་ཀྱི་མཉམ་
[043-179b2] པ་ཉིད་ཀྱང་རབ་ཏུ་ཤེས་སོ། །འཁྲུལ་པ་མེད་པ་ཡང་རབ་ཏུ་ཤེས་སོ། །གནས་དང། བརྡ་དང། ཀུན་རྫོབ་རྣམ་པར་དགོད་པ་དང། སེམས་ཅན་དང་སེམས་ཅན་མ་ཡིན་པའི་ཆོས་རྣམ་པར་
[043-179b3] དགོད་པ་དང། སངས་རྒྱས་དང། ཆོས་དང། འཕགས་པའི་དགེ་འདུན་རྣམ་པར་དགོད་པ་ཡང་རབ་ཏུ་ཤེས་སོ། །ནམ་མཁའི་ལུས་རྣམས་ཀྱི་ཚད་མེད་པ་ཉིད་ཀྱང་རབ་ཏུ་ཤེས་སོ། །ཐམས་
[043-179b4] ཅད་ཀྱི་རྗེས་སུ་སོང་བ་དང། ལུས་མེད་པ་དང། ནོར་བ་མེད་ཅིང་མཐའ་ཡས་པ་དང། གཟུགས་མང་པོ་མངོན་ཞིང་གསལ་བར་བྱེད་པ་ཡང་རབ་ཏུ་ཤེས་སོ། །དེས་ལུས་ཀྱི་ཡེ་ཤེས་མངོན་
[043-179b5] པར་བསྒྲུབ་པ་དེ་ལྟ་བུ་རབ་ཏུ་ཐོབ་པས་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་ཚེ་བྱིན་གྱིས་བརླབས་པའི་ཕྱིར་ཚེའི་དབང་རབ་ཏུ་འཐོབ་བོ། །ཏིང་ངེ་འཛིན་ཤིན་ཏུ་རྟོགས་པའི་ཡེ་ཤེས་
[043-179b6] ལ་འཇུག་པར་བྱ་བའི་ཕྱིར་སེམས་ཀྱི་དབང་རབ་ཏུ་འཐོབ་བོ། །འཇིག་རྟེན་གྱི་ཁམས་ཐམས་ཅད་རྒྱན་དུ་མས་རབ་ཏུ་བརྒྱན་ཅིང་ཤིན་ཏུ་ཀླུབས་པའི་བྱིན་གྱི་རླབས་ཡང་དག་པར་བསྟན་པའི་
[043-179b7] ཕྱིར་ཡོ་བྱད་ཀྱི་དབང་རབ་ཏུ་འཐོབ་བོ། །ལས་ཀྱི་རྣམ་པར་སྨིན་པའི་བྱིན་གྱི་རླབས་དུས་བཞིན་དུ་མ་ནོར་བར་བསྟན་པའི་ཕྱིར་ལས་ཀྱི་དབང་རབ་ཏུ་འཐོབ་བོ། །འཇིག་རྟེན་གྱི་ཁམས་ཐམས་


[043-180a0] [180A] 
[043-180a1] ༄༅། །ཅད་དུ་སྐྱེ་བ་ཡོངས་སུ་བསྟན་པའི་ཕྱིར་སྐྱེ་བའི་དབང་རབ་ཏུ་འཐོབ་བོ། །སངས་རྒྱས་ཀྱི་ཞིང་དང། དུས་གང་དུ་ཅི་དགའ་བར་མངོན་པར་འཚང་རྒྱ་བ་
[043-180a2] ཡང་དག་པར་བསྟན་པའི་ཕྱིར་སྨོན་ལམ་གྱི་སྟོབས་རབ་ཏུ་འཐོབ་བོ་།འཇིག་རྟེན་གྱི་ཁམས་ཐམས་ཅད་སངས་རྒྱས་ཀྱིས་རབ་ཏུ་གང་བ་ཡང་དགེ་བར་བསྟན་པའི་ཕྱིར་མོས་པའི་
[043-180a3] དབང་རབ་ཏུ་འཐོབ་བོ། །སངས་རྒྱས་ཀྱི་ཞིང་ཐམས་ཅད་དུ་རྫུ་འཕྲུལ་དང། རྣམ་པར་འཕྲུལ་བ་ཡང་དག་པར་བསྟན་པའི་ཕྱིར་རྫུ་འཕྲུལ་གྱི་སྟོབས་རབ་ཏུ་འཐོབ་བོ། །དེ་བཞིན་
[043-180a4] གཤེགས་པའི་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་མ་འདྲེས་པ་དང། མཚན་དང་དཔེ་བྱད་བཟང་པོ་དང། མངོན་པར་འཚང་རྒྱ་བ་ཡང་དག་པར་བསྟན་པའི་ཕྱིར་
[043-180a5] ཡེ་ཤེས་ཀྱི་དབང་རབ་ཏུ་འཐོབ་བོ། །མཐའ་དང་དབུས་མེད་པའི་ཆོས་ཀྱི་སྒོ་སྣང་བ་ཡང་དག་པར་བསྟན་པའི་ཕྱིར་ཆོས་ཀྱི་དབང་རབ་ཏུ་འཐོབ་བོ། །དེ་བྱང་ཆུབ་སེམས་དཔའི་དབང་
[043-180a6] བཅུ་པོ་འདི་དག་ཐོབ་མ་ཐག་ནས་བསམ་གྱིས་མི་ཁྱབ་པའི་ཡེ་ཤེས་དང་ལྡན་པ་ཡིན། ཚད་མེད་པའི་ཡེ་ཤེས་དང་ལྡན་པ་ཡིན། ཡངས་པའི་ཡེ་ཤེས་དང་ལྡན་པ་ཡིན། མི་འཕྲོགས་
[043-180a7] པའི་ཡེ་ཤེས་དང་ལྡན་པ་ཡིན། དེས་དེ་ལྟ་བུ་རྗེས་སུ་སོང་ཞིང་དེ་ལྟ་བུའི་ཡེ་ཤེས་དང་ལྡན་པས་ལུས་ཀྱི་ལས་ཁ་ན་མ་ཐོ་བ་ཤིན་ཏུ་མེད་པ་ཡང་དག་པར་རྒྱུ་ཞིང་འབྱུང་བ་ཡིན། ངག་གི་


[043-180b0] [180B] 
[043-180b1] འབྱུང་བ་ཡིན། ཡིད་ཀྱི་ལས་ཁ་ན་མ་ཐོ་བ་ཤིན་ཏུ་མེད་ཅིང་ཡེ་ཤེས་སྔོན་དུ་འགྲོ་བ་ཡེ་ཤེས་རྗེས་སུ་འབྲང་བ། ཤེས་རབ་ཀྱི་ཕ་
[043-180b2] རོལ་ཏུ་ཕྱིན་པས་དབང་བསྒྱུར་བ། སྙིང་རྗེ་ཆེན་པོ་སྔོན་དུ་འགྲོ་བའི་ཐབས་མཁས་པས་ཤིན་ཏུ་རྣམ་པར་ཕྱེ་བ། སྨོན་ལམ་གྱིས་ཤིན་ཏུ་མངོན་པར་བསྒྲུབས་པ། དེ་བཞིན་གཤེགས་
[043-180b3] པའི་བྱིན་གྱིས་ཤིན་ཏུ་བརླབས་པ། སེམས་ཅན་གྱི་དོན་བྱ་ཞིང་སྦྱོར་བ་རྒྱུན་མ་ཆད་པ། འཇིག་རྟེན་གྱི་ཁམས་ཐམས་ཅད་དུ་རྣམ་པར་ཕྱེ་བ་ཡང་དག་པར་རྒྱུ་ཞིང་འབྱུང་ངོ། །ཀྱེ༑ རྒྱལ་བའི་
[043-180b4] སྲས་དག་དེ་ལ་མདོར་བསྡུ་ན། བྱང་ཆུབ་སེམས་དཔའི་ས་མི་གཡོ་བ་འདི་ཐོབ་པའི་བྱང་ཆུབ་སེམས་དཔའི་ལུས་དང་ངག་དང་ཡིད་ཀྱི་ལས་ནི་སངས་རྒྱས་ཀྱི་ཆོས་ཐམས་ཅད་ཡང་
[043-180b5] དག་པར་སྡུད་པའི་ཕྱིར་ཡང་དག་པར་རྒྱུ་ཞིང་འབྱུང་ངོ། །དེ་ལྟར་དེས་བྱང་ཆུབ་སེམས་དཔའི་ས་མི་གཡོ་བ་འདི་ཐོབ་པས་ཉོན་མོངས་པའི་རྒྱུ་བ་ཐམས་ཅད་དང་བྲལ་བའི་ཕྱིར་བསམ་
[043-180b6] པའི་སྟོབས་ཤིན་ཏུ་བརྟན་པ་ཡིན། ལམ་དང་མི་འབྲལ་བའི་ཕྱིར་ལྷག་པའི་བསམ་པ་ཤིན་ཏུ་བརྟན་པ་ཡིན། སེམས་ཅན་གྱི་དོན་ཡོངས་སུ་མི་གཏོང་བའི་ཕྱིར་སྙིང་རྗེ་ཆེན་པོའི་སྟོབས་
[043-180b7] ཤིན་ཏུ་བརྟན་པ་ཡིན། འགྲོ་བ་ཐམས་ཅད་ཡོངས་སུ་སྐྱོབ་པའི་ཕྱིར་བྱམས་པ་ཆེན་པོའི་སྟོབས་ཤིན་ཏུ་བརྟན་པ་ཡིན། ཉམས་པ་མེད་པའི་ཆོས་དང་ལྡན་པའི་ཕྱིར་གཟུངས་ཀྱི་སྟོབས་ཤིན་


[043-181a0] [181A] 
[043-181a1] ༄༅། །ཏུ་བརྟན་པ་ཡིན། སངས་རྒྱས་ཀྱི་ཆོས་ཐམས་ཅད་རབ་ཏུ་དབྱེ་བའི་བྱེ་བྲག་ལ་མཁས་པའི་ཕྱིར་སྤོབས་པའི་སྟོབས་ཤིན་ཏུ་བརྟན་པ་ཡིན། འཇིག་རྟེན་གྱི་
[043-181a2] ཁམས་མཐའ་ཡས་པར་སྤྱོད་པའི་རྣམ་པ་ལ་མཁས་པས་མངོན་པར་ཤེས་པའི་སྟོབས་ཤིན་ཏུ་བརྟན་པ་ཡིན། བྱང་ཆུབ་སེམས་དཔའི་བྱ་བ་ཐམས་ཅད་ཡོངས་སུ་མི་གཏོང་བས་སྨོན་
[043-181a3] ལམ་གྱི་སྟོབས་ཤིན་ཏུ་བརྟན་པ་ཡིན། སངས་རྒྱས་ཀྱི་ཆོས་ཐམས་ཅད་ཡང་དག་པར་བསྒྲུབ་པའི་ཕྱིར་ཕ་རོལ་ཏུ་ཕྱིན་པའི་སྟོབས་ཤིན་ཏུ་བརྟན་པ་ཡིན། ཐམས་ཅད་མཁྱེན་པའི་
[043-181a4] ཡེ་ཤེས་རྣམ་པ་ཐམས་ཅད་དུ་མངོན་དུ་གྱུར་པས་དེ་བཞིན་གཤེགས་པའི་བྱིན་གྱི་རླབས་ཀྱི་སྟོབས་ཤིན་ཏུ་བརྟན་པ་ཡིན་ཏེ། དེ་དེ་ལྟ་བུའི་སྟོབས་ཀྱི་ཤུགས་དང་ལྡན་པས་བྱ་
[043-181a5] བ་ཐམས་ཅད་ཀྱང་ཡང་དག་པར་སྟོན་ལ། བྱ་བ་ཐམས་ཅད་ལ་ཁ་ན་མ་ཐོ་བའང་མེད་པ་ཡིན། ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའི་ཡེ་ཤེས་ཀྱི་ས་བརྒྱད་པ་སྟེ་
[043-181a6] མི་འཕྲོགས་པའི་ཕྱིར་མི་གཡོ་བ་ཞེས་བྱའོ། །ཡེ་ཤེས་མི་ཟློག་པའི་ཕྱིར་མི་འགྱུར་བ་ཞེས་བྱའོ། །འགྲོ་བ་ཐམས་ཅད་ཀྱིས་ཤེས་པར་དཀའ་བས་ན་ཐོབ་པར་དཀའ་བའི་ས་ཞེས་
[043-181a7] བྱའོ༑ ༑ཁ་ན་མ་ཐོ་བ་མེད་པའི་ཕྱིར་གཞོན་ནུའི་ས་ཞེས་བྱའོ་།བསམ་པ་ཇི་ལྟ་བ་བཞིན་དབང་བསྒྱུར་བས་སྐྱེ་བའི་ས་ཞེས་བྱའོ། །གཟོད་བྱ་བ་མེད་པས་ཡོངས་སུ་རྫོགས་པའི་ས་


[043-181b0] [181B] 
[043-181b1] །ཡེ་ཤེས་ཀྱིས་རྣམ་པར་དབྱེ་བ་ཤིན་ཏུ་བྱས་པས་མཐར་ཐུག་པའི་ས་ཞེས་བྱའོ། །སྨོན་ལམ་ཤིན་ཏུ་མངོན་པར་བསྒྲུབས་པས་མྱ་ངན་ལས་འདས་པའི་ས་ཞེས་བྱའོ། །གཞན་
[043-181b2] གྱིས་རྣམ་པར་མི་འཁྲུགས་པས་བྱིན་གྱི་རླབས་ཀྱིས་ཞེས་བྱའོ་།སྔོན་གྱི་མཐའ་མངོན་པར་བསྒྲུབས་པས་ལྷུན་གྱིས་གྲུབ་པའི་ས་ཞེས་བྱའོ། །ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་
[043-181b3] སེམས་དཔའ་དེ་ལྟ་བུའི་ཡེ་ཤེས་མངོན་པར་བསྒྲུབས་པ་དང་ལྡན་ཞིང། སངས་རྒྱས་ཀྱི་རིགས་ཀྱི་རྗེས་སུ་སོང་བ། སངས་རྒྱས་ཀྱི་ཡོན་ཏན་གྱིས་ཤིན་ཏུ་གསལ་བར་གྱུར་བ། དེ་བཞིན་
[043-181b4] གཤེགས་པའི་སྤྱོད་ལམ་དང་སྤྱོད་པ་དང་ཚུལ་གྱི་རྗེས་སུ་སོང་བ། སངས་རྒྱས་ཀྱི་ཡུལ་ལ་མངོན་དུ་གྱུར་པ་དེ་ནི་རྟག་ཏུ་རྒྱུན་མི་འཆད་པར་དེ་བཞིན་གཤེགས་པའི་བྱིན་གྱིས་ཤིན་ཏུ་བརླབས་
[043-181b5] པ་ཡིན། བརྒྱ་བྱིན་དང། ཚངས་པ་དང། འཇིག་རྟེན་གྱི་མགོན་པོས་རབ་ཏུ་བསུ་བ་ཡིན། ལག་ན་རྡོ་རྗེ་རྟག་པར་རྗེས་སུ་འབྲང་བ་ཡིན་ཏིང་ངེ་འཛིན་གྱི་སྟོབས་ཡོངས་སུ་མ་བཏང་བ་ཡིན་
[043-181b6] ལུས་རྣམ་པར་ཕྱེ་བ་ཚད་མེད་པ་མངོན་པར་གྲུབ་པ་ཡིན། ལུས་ཀྱི་སྤྱོད་པའི་སྟོབས་ཐམས་ཅད་དང་ལྡན་པ་ཡིན། མངོན་པར་ཤེས་པ་ཆེན་པོའི་རྣམ་པར་སྨིན་པ་ཡོངས་སུ་རྫོགས་པ་ཡིན་
[043-181b7] ཏིང་ངེ་འཛིན་མཐའ་ཡས་པ་ལ་དབང་བསྒྱུར་བ་ཡིན། ལུང་བསྟན་པ་ཚད་མེད་པ་ཡང་དག་པར་ནོད་པ་ཡིན། ཡོངས་སུ་སྨིན་པའི་ཚུལ་བཞིན་དུ་འགྲོ་བ་རྣམས་ལ་མངོན་པར་འཚང་


[043-182a0] [182A] 
[043-182a1] ༄༅། །རྒྱ་བ་ཡོངས་སུ་སྟོན་པ་ཡིན་ཏེ། དེ་དེ་ལྟ་བུའི་ས་དང་ལྡན་ཞིང་ཐེག་པ་ཆེན་པོའི་དཀྱིལ་འཁོར་ལ་རབ་ཏུ་ཞུགས་པ་ཤིན་ཏུ་རྣམ་པར་དཔྱད་པའི་ཡེ་
[043-182a2] ཤེས་མངོན་པར་ཤེས་པ་ཆེན་པོ་དང་ལྡན་པ་རྟག་ཏུ་རྒྱུན་མི་འཆད་པར་ཤེས་རབ་སྣང་བའི་འོད་ཟེར་གཏོང་བ། ཆོས་ཀྱི་དབྱིངས་ཆགས་པ་མེད་པའི་ལམ་དུ་ཞུགས་པ། འཇིག་རྟེན་
[043-182a3] གྱི་ཁམས་ཀྱི་ལམ་རྣམ་པར་དབྱེ་བ་ལ་མཁས་པ། ཡོན་ཏན་གྱི་རྣམ་པ་ཐམས་ཅད་ཡང་དག་པར་སྟོན་པ་རང་གི་སེམས་བསྐྱེད་པ་ལ་དབང་བསྒྱུར་བ། སྔོན་གྱི་མཐའ་དང་ཕྱི་མའི་
[043-182a4] མཐའ་ཤིན་ཏུ་རྟོགས་པའི་ཡེ་ཤེས་ཅན། བདུད་ཀྱི་ལམ་ཐམས་ཅད་ཡོངས་སུ་བཟློག་པའི་ཡེ་ཤེས་དང་ལྡན་པ། དེ་བཞིན་གཤེགས་པའི་ཡུལ་དང་སྤྱོད་ཡུལ་གྱི་རྗེས་སུ་ཞུགས་
[043-182a5] པ་ནི་འཇིག་རྟེན་གྱི་ཁམས་འབྱམས་ཀླས་ཤིང་མུ་མེད་པ་དག་ཏུ་བྱང་ཆུབ་སེམས་དཔའི་སྤྱོད་པ་ཕྱིར་མི་ལྡོག་པའི་ཚུལ་གྱིས་སྤྱོད་པས་དེའི་ཕྱིར་བྱང་ཆུབ་སེམས་དཔའ་དེ་ནི་བྱང་
[043-182a6] ཆུབ་སེམས་དཔའི་ས་མི་གཡོ་བ་ཐོབ་པ་ཡིན་ཞེས་བྱའོ། །ཀྱེ༑ རྒྱལ་བའི་སྲས་དག་དེ་ལ་བྱང་ཆུབ་སེམས་དཔའི་ས་མི་གཡོ་བ་ཐོབ་པའི་བྱང་ཆུབ་སེམས་དཔའ་ནི་ཏིང་ངེ་འཛིན་
[043-182a7] གྱི་སྟོབས་ཀྱིས་མངོན་པར་བསྒྲུབས་པས་རྟག་ཏུ་རྒྱུན་མི་འཆད་པར་དེ་བཞིན་གཤེགས་པ་མཐའ་ཡས་པ་མཐོང་བ་དང་མི་འབྲལ་བ་ཡིན་སངས་རྒྱས་མཐོང་བ་མཆོད་ཅིང་བསྙེན་


[043-182b0] [182B] 
[043-182b1] དེ་བསྐལ་པ་རེ་རེ་དང། འཇིག་རྟེན་གྱི་ཁམས་འབྱམས་ཀླས་པ་རེ་རེ་དག་ཏུ་ཡང་སངས་རྒྱས་དུ་མ་དང། སངས་རྒྱས་བརྒྱ་ཕྲག་དུ་མ་དང་
[043-182b2] སངས་རྒྱས་སྟོང་ཕྲག་དུ་མ་དང། སངས་རྒྱས་བརྒྱ་སྟོང་ཕྲག་དུ་མ་དང། སངས་རྒྱས་བྱེ་བ་བརྒྱ་སྟོང་ཕྲག་དུ་མ་དང་སངས་རྒྱས་ཁྲག་ཁྲིག་དུ་མ་དང། སངས་རྒྱས་ཁྲག་ཁྲིག་བརྒྱ་ཕྲག་
[043-182b3] དུ་མ་དང། སངས་རྒྱས་ཁྲག་ཁྲིག་སྟོང་ཕྲག་དུ་མ་དང། སངས་རྒྱས་ཁྲག་ཁྲིག་བརྒྱ་སྟོང་ཕྲག་དུ་མ་དང། སངས་རྒྱས་བྱེ་བ་ཁྲག་ཁྲིག་བརྒྱ་ཕྲག་དུ་མ་ལ་རིམ་གྲོ་བྱེད་དོ། །བཀུར་སྟི་བྱེད་
[043-182b4] དོ༑ ༑བསྟི་སྟང་བྱེད་དོ། །མཆོད་པ་བྱེད་དོ། །མཆོད་པ་མངོན་པར་བསྒྲུབ་པའི་རྣམ་པ་ཐམས་ཅད་ཀྱང་ཡང་དག་པར་འབུལ་ལོ། །དེ་བཞིན་གཤེགས་པ་དེ་དག་ལ་བསྙེན་བཀུར་བྱེད་ཅིང་
[043-182b5] འཇིག་རྟེན་གྱི་ཁམས་རྣམ་པར་དབྱེ་བ་སྔོན་དུ་འགྲོ་བའི་ཆོས་སྣང་བ་ཉེ་བར་བསྒྲུབ་པ་ཡང་ཡང་དག་པར་ལེན་ཏོ། །དེ་སྔོན་པས་ཀྱང་དེ་བཞིན་གཤེགས་པའི་ཆོས་ཀྱི་མཛོད་རབ་ཏུ་ཐོབ་པས་
[043-182b6] འཇིག་རྟེན་གྱི་ཁམས་རྣམ་པར་ཕྱེ་བ་ཡོངས་སུ་དྲིས་པ་ཤིན་ཏུ་བསྟན་པས་མི་འཕྲོགས་པ་ཡིན། དེའི་དགེ་བའི་རྩ་བ་དེ་དག་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་
[043-182b7] པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང་བསྐལ་པ་བྱེ་བ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་དུ་མ་དང། བསྐལ་པ་ཁྲག་ཁྲིག་བརྒྱ་ཕྲག་དུ་མ་དང་བསྐལ་


[043-183a0] [183A] 
[043-183a1] ༄༅། །པ་ཁྲག་ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་ཤིན་ཏུ་བྱང་བ་དང་
[043-183a2] ཡོངས་སུ་དག་པ་དང། ཤིན་ཏུ་འོད་གསལ་ཞིང་དང་བར་གནས་པ་ཡིན། ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། གསེར་གྱི་ས་ལེ་སྦྲམ་དེ་ཉིད་མགར་བ་མཁས་པ་དེས་
[043-183a3] ཡོངས་སུ་ཟིན་པར་གྱུར་ནས། འཛམ་བུའི་གླིང་གི་བདག་པོའི་མགུལ་ལམ། མགོ་ལ་བཏགས་ན་སེམས་ཅན་འཛམ་བུའི་གླིང་པ་ཐམས་ཅད་ཀྱི་རྒྱན་གྱི་རྣམ་པ་ཀུན་གྱིས་མི་ཐུབ་མི་
[043-183a4] འཕྲོགས་པ་ཡིན། ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་མི་གཡོ་བ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་དེ་དག་ཉན་ཐོས་དང་
[043-183a5] རང་སངས་རྒྱས་ཐམས་ཅད་ནས་བྱང་ཆུབ་སེམས་དཔའི་ས་བདུན་པ་ལ་གནས་པའི་བྱང་ཆུབ་སེམས་དཔའ་རྣམས་ཀྱི་བར་གྱིས་ཀྱང་མི་འཕྲོགས་པ་ཡིན། བྱང་ཆུབ་སེམས་དཔའི་ས་
[043-183a6] འདི་དང་ལྡན་པའི་བྱང་ཆུབ་སེམས་དཔའི་ཡེ་ཤེས་ཀྱི་སྒོ་ཤིན་ཏུ་རྣམ་པར་ཕྱེ་བས་སེམས་ཅན་རྣམས་ཀྱི་ཉོན་མོངས་པའི་མུན་པ་རབ་ཏུ་སེལ་ཏོ། །ཀྱེ༑ རྒྱལ་བའི་སྲས་དག་འདི་
[043-183a7] ལྟ་སྟེ༑ དཔེར་ན། སྟོང་ལ་དབང་བའི་ཚངས་པ་ནི་སྟོང་གི་འཇིག་རྟེན་གྱི་ཁམས་བྱམས་པས་བཀང་ཞིང་འོད་ཀྱིས་སྣང་བར་བྱེད་དོ་།ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་


[043-183b0] [183B] 
[043-183b1] དཔའ་ཡང་སངས་རྒྱས་ཀྱི་ཞིང་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བར་གྱི་འཇིག་རྟེན་གྱི་ཁམས་སྣང་
[043-183b2] བས་རྒྱས་པར་བཀང་ཞིང་སེམས་ཅན་རྣམས་ཀྱི་ཉོན་མོངས་པའི་ཡོངས་སུ་གདུང་བ་མཐར་གྱིས་ཞི་བར་བྱེད་དོ། །ལུས་ཀྱང་ཤིན་ཏུ་ཚིམ་པར་བྱེད་དོ། །དེའི་ཕ་རོལ་ཏུ་ཕྱིན་པ་བཅུ་
[043-183b3] ལས་སྨོན་ལམ་གྱི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ། ལྷག་མ་རྣམས་ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པ་མ་ཡིན་ནོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་
[043-183b4] སེམས་དཔའི་ས་མི་གཡོ་བ་ཞེས་བྱ་བ་སྟེ། བྱང་ཆུབ་སེམས་དཔའི་ས་བརྒྱད་པ་མདོར་བསྟན་པའོ། །རྒྱ་ཆེར་ནི་བསྐལ་པ་མུ་མེད་པས་བསྟན་པའི་མཐར་ཐུག་པར་ཤེས་པར་བྱའོ།།
[043-183b5] དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་སྟོང་གི་བདག་པོ་ཚངས་པ་ཆེན་པོར་འགྱུར་ཏེ། གཞན་ཟིལ་གྱིས་གནོན་ཅིང། གཞན་གྱིས་ཟིལ་གྱིས་མི་ནོན་པ་དང། དོན་
[043-183b6] མཐོང་ཞིང་དབང་ཐོབ་པར་འགྱུར་ཏེ། སེམས་ཅན་རྣམས་ལ་ཉན་ཐོས་དང། རང་སངས་རྒྱས་དང་བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་སྟོན་པ་ལ་མཁས་ཤིང་མཐུ་ཡོད་པ་
[043-183b7] ཡིན༑ འཇིག་རྟེན་གྱི་ཁམས་རྣམ་པར་ཕྱེ་བ་ཡོངས་སུ་དྲིས་པས་མི་འཕྲོགས་པ་ཡིན། དེ་སྦྱིན་པའམ། ངག་སྙན་པའམ། དོན་བསྒྲུབ་པའམ། དོན་མཐུན་པས་དགེ་བའི་རྩ་བ་


[043-184a0] [184A] 
[043-184a1] ༄༅། །གང་ཅི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་
[043-184a2] འགྱུར། དམ་པར་འགྱུར། བླ་ན་མེད་པར་འགྱུར། འདྲེན་པར་འགྱུར་ཡོངས་སུ་འཛིན་པར་འགྱུར་བ་ནས་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་
[043-184a3] སྙམ་སྟེ། སངས་རྒྱས་ཡིད་ལ་བྱ་བ་དང། ཆོས་ཡིད་ལ་བྱ་བ་དང། དགེ་འདུན་ཡིད་ལ་བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་
[043-184a4] པ་ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་
[043-184a5] རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ཏེ། དེ་
[043-184a6] འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་ཅིང། དེ་དག་ལ་སྙོམས་པར་འཇུག་པ་དང་
[043-184a7] སངས་རྒྱས་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་མཐོང་བ་དང། དེ་དག་གི་བྱིན་གྱི་རླབས་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་སྟོང་


[043-184b0] [184B] 
[043-184b1] སྐྱོད་པ་དང། སངས་རྒྱས་ཀྱི་ཞིང་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་དུ་འགྲོ་བ་དང། འཇིག་རྟེན་གྱི་ཁམས་སྟོང་
[043-184b2] གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་སྣང་བར་བྱ་བ་དང། སེམས་ཅན་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་སྨིན་པར་བྱ་བ་དང། བསྐལ་
[043-184b3] པ་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་དུ་གནས་པར་བྱ་བ་དང། སྔོན་གྱི་མཐའ་དང། ཕྱི་མའི་མཐའི་བསྐལ་པ་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་
[043-184b4] བ་སྙེད་ལ་རབ་ཏུ་འཇུག་པ་དང། ཆོས་ཀྱི་སྒོ་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རྣམ་པར་འབྱེད་པ་དང། ལུས་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་
[043-184b5] བ་སྙེད་ཡོངས་སུ་བསྟན་པ་དང། ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཡང་དག་པར་བསྟན་པར་བྱ་བའི་ཕྱིར་བརྩོན་
[043-184b6] འགྲུས་ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའ་སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་
[043-184b7] འཕྲུལ་ལམ། མིག་གམ། སྤྱོད་ཡུལ་ལམ། དབྱངས་སམ། སྤྱོད་པའམ་རྒྱན་ཏམ། བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་དུ་མ་དང་


[043-185a0] [185A] 
[043-185a1] ༄༅། །བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མའི་བར་གྱིས་ཀྱང་བགྲང་བར་དཀའོ། །དེ་ནས་བྱང་ཆུབ་སེམས་དཔའ་
[043-185a2] རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་པར་བྱ་བ་དང། བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་ས་བདུན་ཤེས་རབ་ཐབས་ཀྱིས་ལམ་སྦྱངས་
[043-185a3] ཤིང༑ །ཤིན་ཏུ་ཚོགས་བསགས་སྨོན་ལམ་ཆེན་པོ་རབ་བཏབ་པ། །མི་ཡི་དམ་པས་བྱིན་བརླབས་དགེ་བའི་རྩ་ལྡན་ཞིང། །ཡེ་ཤེས་མངོན་འདོད་མཁས་པ་བརྒྱད་པ་ཡོངས་སུ་གནོན། །
[043-185a4] བསོད་ནམས་ཡེ་ཤེས་ཉེར་བསགས་སྙིང་རྗེ་བྱམས་ལྡན་ཞིང། །ཚད་མེད་སེམས་ཀྱི་རྗེས་སྲོང་མཁས་དང་འདྲ་བའི་བློ། །དྲང་སྲོང་ཆེན་པོ་ཆོས་ཐོས་རྟོགས་པའི་སྟོབས་ལྡན་པ། །མི་
[043-185a5] སྐྱེ་བ་ཡི་བཟོད་པ་ཕྲ་ཞིང་ཞི་བ་རབ་ཏུ་འཐོབ། །སྔ་ནས་མ་སྐྱེས་མི་སྐྱེ་མཚན་ཉིད་མེད་པ་དང། །མ་བྱུང་འཇིག་པ་མེད་ཅིང་རྒྱུ་བ་མེད་པ་དང། །དངོས་པོ་སྐྱེ་འཇིག་མེད་པའི་དེ་ཉིད་རྟོག་
[043-185a6] མེད་པ། །ཡིད་དང་སེམས་ཀྱི་རྒྱུ་བ་མེད་ཅིང་ནམ་མཁའ་འདྲ། །དེ་དག་འདི་འདྲའི་བཟོད་ལྡན་སྤྲོས་པ་མེད་གྱུར་པའི། །མཁས་པ་ཟབ་སྤྱོད་ཞི་བའི་གནས་རབ་ཐོབ་པ་ཡིན། །དགྲ་བཅོམ་
[043-185a7] རང་རྒྱལ་འགྲོ་བ་ཀུན་གྱི་ཤེས་པར་དཀའ། །མཚན་མ་སྣ་ཚོགས་འཛིན་པའི་འདུ་ཤེས་རྣམ་པར་བསལ། །དེ་ལྟར་གནས་པའི་ཡིད་དང་སེམས་དང་རྟོག་པ་མེད། །དགེ་སློང་འགོག་


[043-185b0] [185B] 
[043-185b1] །རྨི་ལམ་ཆུས་ཁྱེར་གཉིད་སད་བཞིན་དུ་རྩོལ་དང་བྲལ། །ཚངས་པའི་གནས་ཀྱི་འདོད་པ་ཇི་བཞིན་གཉིས་ཀྱང་མེད། །སྔོན་གྱི་བྱིན་གྱིས་བདེ་
[043-185b2] གཤེགས་ཡང་དག་བསྐུལ་བ་མཛད། །འདི་ནི་བདེ་གཤེགས་དབང་བསྐུར་བཟོད་པ་དམ་པ་སྟེ། །ངེད་ཀྱི་ཡེ་ཤེས་སྟོབས་ཡངས་སངས་རྒྱས་ཆོས་ཀྱི་རྣམས། །དེ་དག་ཁྱོད་ལ་མེད་ཀྱི་
[043-185b3] དེ་ལ་བརྩོན་འགྲུས་རྩོམ། །ཅི་ཕན་ཁྱད་ཀྱི་ཉོན་མོངས་འབར་བ་ཀུན་ཞི་ཡང། །འཇིག་རྟེན་ཉོན་མོངས་མེས་ཚིག་དེ་དག་མི་ལྟའམ་།སེམས་ཅན་ཕན་ཕྱིར་སྤྱད་པའི་སྔོན་གྱི་སྨོན་
[043-185b4] ལམ་སོམས། །འགྲོ་བ་མཐར་རྒྱུར་ཡེ་ཤེས་དོན་ཞུགས་ཤེས་པར་གྱིས་།ཆོས་ཉིད་དེ་བཞིན་ཉིད་འདི་མི་རྟོག་རྟག་ཏུ་འདུག་ས་འདི་རྒྱལ་བ་ཉན་ཐོས་རང་རྒྱལ་ཀུན་གྱི་སྟེ། །འདིས་
[043-185b5] ནི་འཇིག་རྟེན་དག་ཏུ་སྟོབས་བཅུ་མི་བརྗོད་དོ། །གཞན་དུ་ཡེ་ཤེས་ཡངས་པ་དུས་གསུམ་ཚད་ཀྱིས་བརྗོད། །དེ་ལྟར་དེ་ལ་མཚུངས་མེད་ལྷ་དང་མིས་མཆོད་པ། །ཡེ་ཤེས་སྒོ་མོ་རྣམ་
[043-185b6] མང་ཉེ་བར་བསྒྲུབ་པ་མཛད། །རྒྱལ་བའི་ཆོས་སྒྲུབ་ཕ་རོལ་མཐའ་ཡས་གཞུག་མཛད་པ། །དེ་ལ་སྔོན་གྱི་བྱང་ཆུབ་སྤྱོད་པས་ཆར་མི་འགྲོ། །ཁྱུ་མཆོག་དེ་དག་ཡེ་ཤེས་ས་མཆོག་འདི་ཐོབ་
[043-185b7] ནས༑ ༑ཕྱོགས་རྣམས་ཀུན་ཏུ་སྐད་ཅིག་གཅིག་གིས་རྒྱས་འགེངས་པ། །ཡེ་ཤེས་ཞུགས་དང་ལྡན་ཞིང་མངོན་ཤེས་མཆོག་ཐོབ་པས། །རྒྱ་མཚོ་ཆེར་ཕྱིན་གྲུ་ཆེན་རླུང་གིས་བཀུར་བ་


[043-186a0] [186A] 
[043-186a1] ༄༅། །བཞིན། །ཆེད་དུ་བསྐྱོད་སེམས་བྲལ་ཞིང་ཡེ་ཤེས་ལས་ལ་གནས། །ཞིང་རྣམས་འབྱུང་ཞིང་གནས་པ་རྣམ་པར་དཔྱོད་པ་བྱེད་།ཁམས་རྣམས་
[043-186a2] བཞི་པོ་ཁ་དོག་ཐ་དད་ཡངས་པ་དང། །ཕྲ་ཞིང་ཆེ་དང་རྣམ་པར་ཕྱེ་ལ་ཡང་དག་འཇུག་སྟོང་གསུམ་ཤིན་ཏུ་རྡུལ་ཕྲ་ཀུན་ལ་འཇུག་བྱེད་དེ། ཁམས་བཞི་འགྲོ་བའི་ལུས་རྣམས་
[043-186a3] རྣམ་པར་ཕྱེ་བ་དང། །རྒྱུད་དྲུག་རིན་ཆེན་རྣམ་པར་ཕྱེ་བའི་རྡུལ་ཕྲན་རྣམས། །རྣམ་པར་ཕྱེ་ཞིང་ཡེ་ཤེས་ཡུལ་གྱིས་མ་ལུས་འབྲང། །ཡེ་ཤེས་རྣམ་བསྒོམས་ཡིད་ལྡན་ལུས་རྣམས་
[043-186a4] ཐམས་ཅད་དུ། །འགྲོ་བའི་དོན་ཕྱིར་རང་གི་ལུས་རྣམས་གཟུད་པར་བྱེད། །སྟོང་གསུམ་ཐམས་ཅད་སྣ་ཚོགས་གཟུགས་ཀྱིས་ཁྱབ་བྱས་ཤིང། །འཇིག་རྟེན་མཐའ་ཡས་དག་ཏུ་སྣ་ཚོགས་
[043-186a5] ལུས་ཀྱང་སྟོན། །བར་སྣང་མཁའ་ལ་ཉི་ཟླ་རླུང་གི་རྒྱུ་འགྲོ་ཡང། །སོ་སོའི་དཀྱིལ་འཁོར་གཟུགས་བརྙན་ཆུ་དཀྱིལ་རབ་ཏུ་སྣང་།དེ་བཞིན་མི་གཡོའི་ཆོས་ལ་ཡེ་ཤེས་དམ་པས་
[043-186a6] རྒྱུ༑ ༑བསམ་དག་འགྲོ་བ་རྣམས་ལ་མཁས་པའི་གཟུགས་བརྙན་སྣང་།འགྲོ་བའི་བསམ་པ་བཞིན་དུ་ལུས་ཀྱི་རྣམ་ཕྱེ་བ། །མི་དང་ལྷ་ཡི་འཁོར་རྣམས་ཀུན་ཏུ་སྟོན་པར་བྱེད། །ཉན་ཐོས་
[043-186a7] རང་རྒྱལ་བདེ་གཤེགས་སྲས་ཀྱི་ལུས་རྣམས་དང། །བདེ་བར་གཤེགས་སྐུ་ཡན་ལག་བརྒྱད་པ་རབ་ཏུ་སྟོན། །སེམས་ཅན་ཞིང་དང་དེ་བཞིན་ལས་ཀྱི་རྣམ་སྨིན་ལུས། །འཕགས་ལུས་


[043-186b0] [186B] 
[043-186b1] །ནམ་མཁའི་ལུས་དང་མཉམ་པ་ཉིད་དུ་ཁྱུ་མཆོག་ལྡན། །རྫུ་འཕྲུལ་སྣ་ཚོགས་འགྲོ་བ་ཚིམ་པར་བྱ་ཕྱིར་སྟོན། །དབང་བཅུ་དྲི་མ་མེད་
[043-186b2] པའི་ཡེ་ཤེས་དཔྱོད་པ་ཐོབ། །ཡེ་ཤེས་སྤྱོད་དང་ལས་རྣམས་སྙིང་རྗེ་མཐུན་པའང་ཐོབ། །ལས་རྣམས་ཇི་སྙེད་རྒྱལ་བའི་ཆོས་རྣམས་ཡོངས་སུ་བསྒྲུབ། །སྡོམ་པ་གསུམ་ལ་གནས་ཤིང་མི་
[043-186b3] གཡོ་རི་རབ་བཞིན། །རྒྱལ་སྲས་རྣམས་ཀྱི་སྟོབས་བཅུ་བསྐྱོད་པར་མི་ནུས་པ། །དེ་དག་ཀུན་ནས་བདུད་རྣམས་ཀུན་གྱི་ཡོང་མི་ཟློག་སངས་རྒྱས་བྱིན་བརླབས་བརྒྱ་བྱིན་ཚངས་པས་ཕྱག་ཀྱང་བྱ། །
[043-186b4] ལག་ན་རྡོ་རྗེའི་དཔུང་རྣམས་རྟག་ཏུ་ཕྱི་བཞིན་འབྲང། །ས་ཕྱོགས་འདི་ལ་གནས་པའི་ཡོན་ཏན་མཐའ་ཡས་ཏེ། །དེ་དག་བསྐལ་པ་ཁྲག་ཁྲིག་སྟོང་གིས་ཟད་མི་ནུས། །དེ་དག་སངས་རྒྱས་
[043-186b5] བྱེ་བ་བསྙེན་བཀུར་ཡང་བྱེད་པས། །རྒྱལ་པོའི་མགོ་ལ་འདུག་པའི་རྒྱན་བཞིན་ཤིན་ཏུ་གསལ། །ས་ཕྱོགས་འདི་གནས་བྱང་ཆུབ་སེམས་དཔའ་ཤེས་ལྡན་པ། །སྟོང་གི་བདག་པོ་ཚངས་
[043-186b6] ཆེན་ཡོན་ཏན་མང་པོར་འགྱུར། །ཐེག་པ་གསུམ་སྟོན་ཡོངས་སུ་མི་འཁྲུགས་མི་འཕྲོགས་ཏེ། །འོད་བཟང་བྱམས་པའི་བསམ་པས་འགྲོ་བའི་ཉོན་མོངས་སེལ། །སྐད་ཅིག་གཅིག་ཏུ་སྟོང་ཕྲག་
[043-186b7] བཅུ་ཡི་ཞིང་རྣམས་ཀྱི། །རྡུལ་ཁམས་ཇི་སྙེད་དེ་སྙེད་ཏིང་འཛིན་ལྡན་པ་ཐོབ། །ཕྱོགས་བཅུའི་སེམས་ཅན་གཙོ་བོ་དེ་སྙེད་མང་པོ་མཐོང། །ཡན་ཆད་སྨོན་ལམ་མཆོག་གི་རྒྱན་ཅན་


[043-187a0] [187A] 
[043-187a1] ༄༅། །གཅིག་མིན་ནོ། །འདི་ནི་མདོར་བསྡུས་རྒྱལ་སྲས་ཀྱི། །ས་བརྒྱད་ཤིན་ཏུ་བསྟན་པ་སྟེ། །རྒྱ་ཆེན་བསྐལ་པ་བྱེ་བར་ཡང་།ཐམས་ཅད་མཐར་ཕྱིན་མི་
[043-187a2] ནུས་སོ། །བྱང་ཆུབ་སེམས་དཔའི་ས་བརྒྱད་པ་སྟེ། མི་གཡོ་བ་ཞེས་བྱ་བའོ།། །།བམ་པོ་ལྔ་བཅུ་རྩ་གཅིག་པ། ས་ཡི་དམ་པ་འདི་བཤད་ཚེ། །དེ་བཞིན་གཤེགས་
[043-187a3] པའི་བྱིན་རླབས་ཀྱིས། །ཚད་མེད་བསམ་གྱིས་མི་ཁྱབ་པའི། །བྱེ་བའི་ཞིང་རྣམས་གཡོས་པར་འགྱུར། །ཐམས་ཅད་གཟིགས་པའི་སྐུ་ལས་ཀྱང། །འོད་ཟེར་ཡིད་དུ་འོང་བ་བཀྱེ། །དེས་
[043-187a4] ནི་ཞིང་རྣམས་སྣང་བར་བྱས། །སེམས་ཅན་རྣམས་ཀྱང་བདེ་བར་གྱུར། །བྱང་ཆུབ་སེམས་དཔའ་སྟོང་སྙེད་ཀྱང། །བར་སྣང་གནས་ལ་འཁོད་གྱུར་ཏེ། །ལྷ་རྫས་ལྷག་པའི་མཆོད་
[043-187a5] པ་ཡིས། །གསུང་བའི་མཆོག་ལ་མཆོད་པ་བྱེད། །ལྷ་ཡི་རྒྱལ་པོ་དབང་ཕྱུག་དང། །དབང་སྒྱུར་རྣམས་ཀྱང་དགའ་བར་གྱུར། །མཆོད་པ་རྣམ་པ་སྣ་ཚོགས་ཀྱིས། །ཡོན་ཏན་རྒྱ་མཚོ་
[043-187a6] མཆོད་པ་བྱེད། །དེ་ནས་ལྷ་ཡི་བུ་མོ་སྟོང། །དགའ་ཞིང་དབང་པོ་བདེར་གྱུར་པས། །སྦྱར་ལེགས་སྙན་པའི་གླུ་ཡི་དབྱངས། །སྟོན་པ་མཆོད་པའི་དོན་དུ་ལེན། །རོལ་མོའི་སྒྲ་དབྱངས་དེ་
[043-187a7] དག་ལས། །དྲང་སྲོང་ཆེན་པོའི་བྱིན་རླབས་ཀྱིས། །འདི་འདྲའི་སྒྲ་དབྱངས་སྟོང་སྙེད་དུ། །སྙན་པའི་དབྱངས་སུ་གྲགས་པར་གྱུར་།ཞི་དུལ་རབ་ཞི་དྲི་མ་ཐམས་ཅད་མེད་གྱུར་ཅིང། །ས་ཡི་


[043-187b0] [187B] 
[043-187b1] །ཕྱོགས་བཅུར་འགྲོ་ལ་ཕན་པར་སྤྱོད་པའི་ཁྱུ་མཆོག་རྣམས། །མཁའ་དབྱིངས་འདྲ་བའི་ཡིད་ཀྱིས་རྒྱལ་བའི་སྤྱོད་པ་སྟོན། །མི་ཡི་གནས་དང་
[043-187b2] ལྷ་ཡི་གནས་དང་ཀླུ་གནས་སུ། །ཕྱོགས་བཅུར་བསོད་ནམས་སྟོབས་ཀྱིས་རྒྱན་རྣམས་མང་པོ་བྱུང། །དེ་ལས་ཡང་དུ་རྒྱལ་སྲས་ཡེ་ཤེས་ལ་མོས་པ། །རྒྱལ་བའི་ཡོན་ཏན་བསྔགས་པ་
[043-187b3] རྒྱ་ཆེན་རབ་ཏུ་སྟོན། །ཞིང་གཅིག་མ་གཡོས་རྡུལ་མེད་ཞིང་རྣམས་ཐམས་ཅད་དུ། །འགྲོ་ལ་ཕན་བྱེད་ཟླ་བ་ལྟ་བུའི་འོད་ལྡན་པ་།ཐམས་ཅད་དབྱངས་སུ་འདུ་ཤེས་སེམས་ཞི་ཡིད་རབ་
[043-187b4] ཀྱིས༑ ༑སོ་སོ་སྐད་བཞིན་སྒྲ་སྐད་བརྒྱ་ཡང་རྣམ་པར་བརྗོད་།སེམས་ཅན་གང་རྣམས་བློ་ཞན་སེམས་ཡིད་དམར་གྱུར་པ། །དེ་ལ་མཁས་པ་ཁྱུ་མཆོག་ཉན་ཐོས་སྤྱོད་པ་སྟོན། །སེམས་
[043-187b5] ཅན་གང་རྣམས་སེམས་རྣོ་རང་རྒྱལ་ཐེག་བརྩོན་པ། །དེ་ལ་རྡུལ་མེད་རང་རྒྱལ་ཐེག་པའི་ཡེ་ཤེས་སྟེན། །སེམས་ཅན་གང་རྣམས་ཕན་སེམས་སྙིང་རྗེ་བརྩེ་ཡིད་ཅན། །དེ་ལ་དེ་དག་
[043-187b6] རྒྱལ་སྲས་སྤྱོད་པའི་མཆོག་ཀྱང་སྟོན། །སེམས་ཅན་གང་རྣམས་བློ་མཆོག་དམ་པའི་ཡིད་མོས་པ། །དེ་ལ་མཁས་པ་ཚད་མེད་སངས་རྒྱས་སྐུ་སྟོན་ཏོ། །ཇི་ལྟར་སྒྱུ་མཁན་འགྲོ་བ་རྣམས་
[043-187b7] ལ་སྒྱུ་སྟོན་པ། །ལུས་མང་བྱེ་བ་སྣ་ཚོགས་དེ་དག་དངོས་པོ་མེད་།དེ་བཞིན་རྒྱལ་སྲས་མཁས་པ་ཡེ་ཤེས་སྒྱུ་མཁས་པ། །སྤྱོད་པ་ཐམས་ཅད་སྟོན་ཀྱང་དེ་དག་དངོས་པོ་མེད། །འདི་འདྲའི་


[043-188a0] [188A] 
[043-188a1] ༄༅། །སྒྲ་སྐད་བརྒྱ་སྟོང་དུ། །སྙན་པའི་དབྱངས་སུ་བརྗོད་བྱས་ནས། །ལྷ་ཡི་བུ་མོ་མི་སྨྲ་བར། །ཞི་ལ་མོས་པས་རྒྱལ་བ་ལྟ། །འཁོར་རྣམས་རྣམ་པར་དང་བས་ན་
[043-188a2] བདེ་གཤེགས་སྲས་ལ་ཡང་སྨྲས་པ། །དམ་ཆོས་སྤྱོད་པའི་སྤྱོད་པ་རྣམས། །བརྒྱད་པའི་གོང་དུ་ཡང་གསུངས་ཤིག་བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ༑ རྒྱལ་བའི་སྲས་
[043-188a3] དག༑ དེ་ལྟར་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་བརྒྱད་པ་ལ་གནས་པ་ནི་དེ་ལྟ་བུའི་བློ་ཚད་མེད་པའི་ཡེ་ཤེས་ཀྱིས་རྣམ་པར་དཔྱད་པས་དེ་ནས་གོང་དུ་རྣམ་པར་ཐར་པ་ཞི་བ་
[043-188a4] ལ་མོས་པར་ཞེ་ནོན་ཅིང། དེ་ནས་གོང་དུ་དེ་བཞིན་གཤེགས་པའི་ཡེ་ཤེས་ཤིན་ཏུ་རྫོགས་པ་རྣམ་པར་དཔྱད་པ་དང། དེ་བཞིན་གཤེགས་པའི་གསང་བའི་རྗེས་སུ་འཇུག་པར་བྱ་བ་ལ་
[043-188a5] འཇུག་པ་དང། ཡེ་ཤེས་བསམ་གྱིས་མི་ཁྱབ་པའི་ཆེ་བ་ཉིད་རྣམ་པར་དབྱེ་བ་དང། གཟུངས་དང་ཏིང་ངེ་འཛིན་རབ་ཏུ་དབྱེ་བ་ཡོངས་སུ་སྦྱང་བ་དང། མངོན་པར་ཤེས་པ་རྒྱ་ཆེན་པོ་མངོན་
[043-188a6] པར་བསྒྲུབ་པ་དང། འཇིག་རྟེན་གྱི་ཁམས་རྣམ་པར་དབྱེ་བ་ཁོང་དུ་ཆུད་པར་བྱ་བ་དང། དེ་བཞིན་གཤེགས་པའི་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་མ་འདྲེས་
[043-188a7] པ་ཡོངས་སུ་མི་འཕྲོགས་པ་སྦྱང་བར་བྱ་བ་དང། དེ་བཞིན་གཤེགས་པའི་ཆོས་ཀྱི་འཁོར་ལོ་བསྐོར་བ་དང། ཁྱུ་མཆོག་གི་མཐུ་ཕྱུང་བའི་རྗེས་སུ་འབྲང་བར་བྱ་བ་དང། སྙིང་རྗེ་ཆེན་


[043-188b0] [188B] 
[043-188b1] ཆུབ་སེམས་དཔའི་ས་དགུ་པ་ཡོངས་སུ་གནོན་ཏེ། དེ་བྱང་ཆུབ་སེམས་དཔའི་ས་འདི་ལ་གནས་པའི་ཚེ། དགེ་བ་དང། མི་དགེ་བ་
[043-188b2] དང༑ ལུང་དུ་མ་བསྟན་པའི་ཆོས་མངོན་པར་འདུ་བྱ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཟག་པ་དང་བཅས་པ་དང། ཟག་པ་མེད་པའི་ཆོས་མངོན་པར་འདུ་བྱ་བ་དང་
[043-188b3] འཇིག་རྟེན་པ་དང། འཇིག་རྟེན་ལས་འདས་པའི་ཆོས་མངོན་པར་འདུ་བྱ་བ་དང། བསམ་པ་དང། བསམ་དུ་མེད་པའི་ཆོས་མངོན་པར་འདུ་བྱ་བ་དང། ངེས་པ་དང། མ་ངེས་པའི་ཆོས་
[043-188b4] མངོན་པར་འདུ་བྱ་བ་དང། ཉན་ཐོས་དང། རང་སངས་རྒྱས་ཀྱི་ཆོས་མངོན་པར་འདུ་བྱ་བ་དང། བྱང་ཆུབ་སེམས་དཔའི་སྤྱོད་པའི་ཆོས་མངོན་པར་འདུ་བྱ་བ་དང། དེ་བཞིན་གཤེགས་པའི་
[043-188b5] སའི་ཆོས་མངོན་པར་འདུ་བྱ་བ་དང། འདུས་བྱས་ཀྱི་ཆོས་མངོན་པར་འདུ་བྱ་བ་དང། འདུས་མ་བྱས་ཀྱི་ཆོས་མངོན་པར་འདུ་བྱ་བ་ཡང་ཡང་དག་པར་ཇི་ལྟ་བ་བཞིན་དུ་རབ་ཏུ་ཤས་[*SHES?] སོ། །
[043-188b6] དེ་དེ་ལྟ་བུའི་ཤེས་པར་བྱ་བ་ཁོང་དུ་ཆུད་པའི་བློས་སེམས་ཅན་ཐམས་ཅད་ཀྱི་སེམས་ཐིབས་པོ་རབ་ཏུ་རྒྱུ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། ཉོན་མོངས་པ་ཐིབས་པོ་རབ་ཏུ་
[043-188b7] རྒྱུ་བ་དང། ལས་ཐིབས་པོ་རབ་ཏུ་རྒྱུ་བ་དང། དབང་པོ་ཐིབས་པོ་རབ་ཏུ་རྒྱུ་བ་དང། མོས་པ་ཐིབས་པོ་རབ་ཏུ་རྒྱུ་བ་དང། ཁམས་ཐིབས་པོ་རབ་ཏུ་རྒྱུ་བ་དང། བསམ་པ་དང་བག་ལ་


[043-189a0] [189A] 
[043-189a1] ༄༅། །ཉལ་བའི་ཐིབས་པོ་རབ་ཏུ་རྒྱུ་བ་དང། སྐྱེ་བ་ཐིབས་པོ་རབ་ཏུ་རྒྱུ་བ་དང། བག་ཆགས་ཀྱི་མཚམས་སྦྱོར་བ་ཐིབས་པོ་རབ་ཏུ་རྒྱུ་བ་དང། ཕུང་པོ་གསུམ་དུ་རྣམ་
[043-189a2] པར་གནས་པ་ཐིབས་པོ་རབ་ཏུ་རྒྱུ་བ་ཡང་དག་པར་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་སེམས་ཅན་རྣམས་ཀྱི་སེམས་རྣམ་པ་ཐ་དད་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་
[043-189a3] སེམས་རྣམ་པ་སྣ་ཚོགས་དང། སེམས་སྐད་ཅིག་ཏུ་མྱུར་དུ་འགྱུར་ཞིང་འཇིག་པ་དང། མི་འཇིག་པ་དང། སེམས་ལུས་མེད་པ་དང། སེམས་མཐའ་ཡས་ཤིང་ཐམས་ཅད་དུ་དབང་
[043-189a4] བྱེད་པ་དང། སེམས་འོད་གསལ་ཞིང་དང་བ་དང། སེམས་ཉོན་མོངས་པ་དང་བཅས་པ་དང། སེམས་ཉོན་མོངས་པ་མེད་པ་དང། སེམས་བཅིངས་པ་དང། རྣམ་པར་གྲོལ་བ་
[043-189a5] དང༑ སེམས་སྒྱུ་མ་ལྟ་བུར་རྣམ་པར་བསྒྲུབ་པ་དང། སེམས་འགྲོ་བའི་རྒྱུད་ཇི་ལྟ་བ་བཞིན་དུ་ཉེ་བར་གནས་པ་ནས། སེམས་རྣམ་པ་སྣ་ཚོགས་སྟོང་ཕྲག་དུ་མའི་བར་དུ་ཡང་དག་
[043-189a6] པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་ཉོན་མོངས་པ་རྣམས་རིང་དུ་སོང་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་སྦྱོར་བ་མཐའ་ཡས་པ་དང། ལྷན་ཅིག་སྐྱེས་ཤིང་ཐ་
[043-189a7] མི་དད་པ་དང། བག་ལ་ཉལ་བ་དང། ཀུན་ནས་འཁོར་བའི་གནས་གཅིག་པ་དང། སེམས་དང་ལྡན་པ་དང། མི་ལྡན་པ་དང། སྐྱེ་བའི་མཚམས་སྦྱོར་བ་དང། ལམ་གྱི་རྒྱུད་


[043-189b0] [189B] 
[043-189b1] ཁམས་གསུམ་རྣམ་པར་ཕྱེ་བ་དང། སྲེད་པ་དང། མ་རིག་པ་དང། ལྟ་བའི་ཟུག་རྔུ་དང། ང་རྒྱལ་དང། གཏི་མུག་གི་ཁ་ན་མ་ཐོ་བ་ཆེན་པོ་དང་
[043-189b2] ལས་རྣམ་པ་གསུམ་གྱི་གཞི་རྒྱུན་མི་འཆད་པ་ནས་མདོར་བསྡུ་ན་ཉོན་མོངས་པའི་རྒྱུད་སྟོང་ཕྲག་བརྒྱད་ཅུ་རྩ་བཞིའི་བར་དུ་རྗེས་སུ་འཇུག་པར་བྱ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་
[043-189b3] ཤེས་སོ། །དེ་ནི་ལས་དགེ་བ་དང། མི་དགེ་བ་དང། ལུང་དུ་མ་བསྟན་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །རྣམ་པར་དམིགས་པ་དང། རྣམ་པར་མི་དམིགས་པ་དང་
[043-189b4] སེམས་དང་ལྷན་ཅིག་ཏུ་སྐྱེས་ཤིང་ཐ་མི་དད་པ་དང། རང་གི་ངང་གིས་སྐད་ཅིག་ཏུ་རྒྱུས་འབྱུང་ཞིང་འཇིག་ལ་འབྲས་བུ་ཆུད་མི་ཟ་བར་མཚམས་སྦྱོར་བ་དང། རྣམ་པར་སྨིན་པ་ཡོད་པ་
[043-189b5] དང༑ རྣམ་པར་སྨིན་པ་མེད་པ་དང། ནག་པོ་དང། དཀར་པོ་དང། མི་དཀར་བ་དང། མི་གནག་པ་དང། ཕྱོགས་དུ་མའི་ལས་ཡོངས་སུ་ལེན་པ་རྣམ་པ་ཐ་དད་པ་དང། ལས་ཀྱི་ཞིང་
[043-189b6] ཚད་མེད་པ་དང། འཕགས་པ་དང། འཇིག་རྟེན་པ་རྣམ་པར་ཕྱེ་བ་དང། འཇིག་རྟེན་ལས་འདས་པའི་ཆོས་རྣམ་པར་དགོད་པ་དང། ཉེ་བར་ལེན་པ་དང་བཅས་པ་དང། ཉེ་བར་ལེན་པ་
[043-189b7] མེད་པ་དང། འདུས་བྱས་དང། འདུས་མ་བྱས་པ་དང། ཚེ་འདི་དང་སྐྱེ་བ་དང། རྒྱུད་གཞན་དུ་ཚོར་བར་འགྱུར་བ་དང། ཐེག་པ་དང་ཐེག་པ་མ་ཡིན་པར་ངེས་པ་དང་མ་ངེས་པ་ནས་


[043-190a0] [190A] 
[043-190a1] ༄༅། །ལས་རྣམ་པ་ཐ་དད་པ་སྟོང་ཕྲག་བརྒྱད་ཅུ་རྩ་བཞིའི་བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་དབང་པོ་ཞན་པ་དང། འབྲིང་དང། རབ་
[043-190a2] རྣམས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། སྔོན་གྱི་མཐའ་དང། ཕྱི་མའི་མཐར་ཐ་དད་པ་དང། ཐ་མི་དད་པ་དང་ཡངས་པ་དང། འབྲིང་དང། ཐ་མ་དང། ཉོན་མོངས་པ་
[043-190a3] དང༑ ལྷན་ཅིག་ཏུ་སྐྱེས་ཤིང་ཐ་མི་དད་པ་དང། ཐེག་པ་དང་ཐེག་པ་མ་ཡིན་པར་ངེས་པ་དང། མ་ངེས་པ་དང། ཡོངས་སུ་སྨིན་པའི་ཚུལ་བཞིན་དུ་འདུལ་བ་དང། དབང་པོའི་དྲ་
[043-190a4] བའི་རྗེས་སུ་འབྲང་ཞིང་མྱུར་དུ་འཇིག་པ་དང། མཚན་མར་འཛིན་པ་དང། དབང་པོའི་དབང་གཞན་གྱིས་མི་ཐུབ་པ་དང། དབང་པོའི་རྣམ་པ་ཕྱིར་བཟློག་ཏུ་རུང་བ་དང། ཕྱིར་བཟློག་
[043-190a5] ཏུ་མ་རུང་བ་དང། རིང་དུ་སོང་བ་དང། ལྷན་ཅིག་སྐྱེས་པ་རྣམ་པ་སྣ་ཚོགས་ཐ་དད་པ་ནས། དབང་པོ་རྣམ་པ་ཐ་དད་པ་སྟོང་ཕྲག་བརྒྱད་ཅུ་རྩ་བཞིའི་བར་དུ་ཡང་དག་པ་ཇི་ལྟ་བ་བཞིན་
[043-190a6] དུ་རབ་ཏུ་ཤེས་སོ། །དེ་ནི་མོས་པ་ཞན་པ་དང། འབྲིང་དང། རབ་རྣམས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་ནས། དབང་པོའི་ཚུལ་བཞིན་དུ་མོས་པ་རྣམ་པ་ཐ་དད་པ་སྟོང་
[043-190a7] ཕྲག་བརྒྱད་ཅུ་རྩ་བཞིའི་བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་ཁམས་ཐ་མ་དང། འབྲིང་དང། རབ་རྣམས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་ནས་


[043-190b0] [190B] 
[043-190b1] བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་བསམ་པ་ཐ་མ་དང། འབྲིང་དང། རབ་རྣམས་ཡང་དག་པ་ཇི་ལྟ་བ་བཞིན་
[043-190b2] དུ་རབ་ཏུ་ཤེས་པ་ནས། བསམ་པ་རྣམ་པ་ཐ་དད་པ་སྟོང་ཕྲག་དུ་མའི་བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་བག་ལ་ཉལ་བ་རྣམས་བསམ་པ་དང་ལྷན་ཅིག་སྐྱེས་པ་དང་
[043-190b3] སེམས་དང་ལྷན་ཅིག་སྐྱེས་པ་དང། སེམས་དང་ལྡན་པ་དང། སེམས་དང་མི་ལྡན་པ་དང། རིང་དུ་སོང་བ་དང། ཐོག་མ་མེད་པ་ནས་གུད་དུ་མ་བསྐྱོད་པ་དང། བསམ་གཏུན་དང། རྣམ་
[043-190b4] པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ་དང་མངོན་པར་ཤེས་པ་བཟོད་པར་དཀའ་བ་དང། ཁམས་གསུམ་པའི་མཚམས་ཤིན་ཏུ་སྦྱོར་བ་དང། ཐོག་མ་མེད་པའི་
[043-190b5] དུས་ཀྱི་སེམས་ཀྱི་རྒྱུད་ཀུན་ཏུ་རྒྱུ་བར་བྱེད་པ་དང། སྐྱེ་བའི་སྒོ་ཀུན་ནས་འབྱུང་བ་རྣམ་པར་དམིགས་པར་བྱེད་པ་དང། གཉེན་པོ་ཐོབ་པས་དངོས་པོར་མི་འགྱུར་བ་དང། སའི་སྐྱེ་མཆེད་དང་
[043-190b6] ཕྲད་པ་དང། མི་འཕྲད་པ་དང། འཕགས་པའི་ལམ་ཐ་དད་པ་མེད་པས་ཡང་དག་པར་བསལ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་སྐྱེ་བ་རྣམ་པ་ཐ་དད་པ་ཡང་དག་
[043-190b7] པ་ཇི་ལྟ་བ་བཞིན་དུ་རབ་ཏུ་ཤེས་ཏེ། ལས་ཇི་ལྟ་བ་བཞིན་དུ་སྐྱེ་བ་དང། སེམས་ཅན་དམྱལ་བ་དང། བྱོལ་སོང་དང། ཡི་དྭགས་དང་ལྷ་མ་ཡིན་དང། མི་དང། ལྷའི་གནས་རྣམ་པར་


[043-191a0] [191A] 
[043-191a1] ༄༅། །དགོད་པ་དང། གཟུགས་དང། གཟུགས་མེད་པར་སྐྱེ་བ་དང་འདུ་ཤེས་ཡོད་པ་དང། འདུ་ཤེས་མེད་པར་སྐྱེ་བ་དང། ལས་ཀྱི་ཞིང་དང། སྲེད་པའི་རླན་དང་
[043-191a2] མ་རིག་པའི་མུན་པ་དང། རྣམ་པར་ཤེས་པའི་ས་བོན་གྱིས་ཡང་སྲིད་པ་རབ་ཏུ་འབྱུང་བ་དང། མིང་དང་གཟུགས་ལྷན་ཅིག་སྐྱེས་ཤིང་ཐ་མི་དད་པ་དང། སྲིད་བར་མགོ་ཡུད་ཁྱེར་ཞིང་སྲེད་
[043-191a3] པས་མངོན་པར་མོས་པའི་མཚམས་སྦྱོར་བ་དང། སྤྱོད་པར་འདོད་པ་དང། འབྱུང་བར་འདོད་པ་དང། སེམས་ཅན་ལ་མོས་པ་དང། ཐོག་མ་དང། ཐ་མ་མེད་པ་དང། ཁམས་
[043-191a4] གསུམ་པ་ཡོངས་སུ་འཛིན་པ་དང། སྲིད་པ་ཉིད་ཀྱི་མཚམས་སྦྱོར་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ནི་བག་ཆགས་རྣམས་རྒྱུ་བ་དང། མི་རྒྱུ་བ་ཡང་དག་པ་ཇི་ལྟ་
[043-191a5] བ་བཞིན་དུ་རབ་ཏུ་ཤེས་ཏེ། ལམ་གྱི་རྒྱུད་གང་དང་ཇི་ལྟར་འབྲེལ་བའི་བག་ཆགས་ཀྱིས་བསྒོས་པ་དང། སེམས་ཅན་སྤྱད་པ་སྤྱོད་པ་ཇི་ལྟ་བ་བཞིན་དུ་བསྒོས་པ་དང། ལས་དང་
[043-191a6] ཉོན་མོངས་པ་ལ་གོམས་པ་ཇི་ལྟ་བ་བཞིན་དུ་བསྒོས་པ་དང། དགེ་བ་དང། མི་དགེ་བ་དང། ལུང་དུ་མ་བསྟན་པའི་ལས་ལ་གོམས་པས་བསྒོས་པ་དང། ཡང་སྲིད་པར་འགྲོ་བར་
[043-191a7] བསྒོས་པ་དང། མཐར་གྱིས་བསྒོས་པ་དང། རིང་དུ་སོང་ཞིང་རྒྱུན་མི་འཆད་པ་དང། ཉོན་མོངས་པ་བསལ་བས་བསྒོས་པ་དང། དངོས་པོར་གྱུར་པ་དང། དངོས་པོར་མ་གྱུར་


[043-191b0] [191B] 
[043-191b1] ཉན་ཐོས་དང། རང་སངས་རྒྱས་དང་བྱང་ཆུབ་སེམས་དཔའ་དང། དེ་བཞིན་གཤེགས་པ་མཐོང་ཞིང་ཐོས་པས་བསྒོས་པ་ཡང་དག་པ་ཇི་ལྟ་བ་བཞིན་དུ་རབ་ཏུ་
[043-191b2] ཤེས་སོ། །དེ་ནི་སེམས་ཅན་གྱི་ཕུང་པོ་ཡང་དག་པར་ངེས་པ་དང་ལོག་པར་ངེས་པ་དང། གཉིས་ཀར་མ་ངེས་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། ཡང་དག་པར་ལྟ་བས་
[043-191b3] ཡང་དག་པར་ངེས་པ་དང། ལོག་པར་ལྟ་བས་ལོག་པར་ངེས་པ་དང་དེ་གཉིས་ཀ་དང་བྲལ་བས་མ་ངེས་པ་དང། མཚམས་མེད་པ་ལྔ་ལས་གང་ཡང་རུང་བར་ལོག་པར་ངེས་པ་དང་
[043-191b4] དབང་པོ་ལྔར་ཡང་དག་པར་ངེས་པ་དང། དེ་གཉིས་ཀ་དང་བྲལ་བས་མ་ངེས་པ་དང། ལོག་པ་བརྒྱད་དུ་ལོག་པར་ངེས་པ་དང། ཡང་དག་པ་ལ་ཡང་དག་པར་ངེས་པ་དང། ཕྱིས་བྱར་
[043-191b5] མེད་པ་དང། དེ་གཉིས་ཀ་དང་བྲལ་བས་མ་ངེས་པ་དང། སེར་སྣ་དང། ཕྲག་དོག་དང། སྙིང་མི་བརྩེ་བ་ལ་ཉེ་བར་སྤྱོད་པ་མ་བཏང་བས་ལོག་པར་ངེས་པ་དང། འཕགས་པ་བླ་ན་མེད་
[043-191b6] པའི་ལམ་བསྒོམས་པས་ཡང་དག་པར་ངེས་པ་དང། དེ་གཉིས་ཀ་དང་བྲལ་བས་མ་ངེས་པའི་ཕུང་པོར་བསྟན་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཀྱེ༑ རྒྱལ་བའི་སྲས་
[043-191b7] དག་དེ་ལྟར་དེ་ལྟ་བུའི་ཡེ་ཤེས་དང་ལྡན་པའི་བྱང་ཆུབ་སེམས་དཔའ་ནི་བྱང་ཆུབ་སེམས་དཔའི་ས་ལེགས་པའི་བློ་གྲོས་ལ་རབ་ཏུ་གནས་པ་ཞེས་བྱ་སྟེ། བྱང་ཆུབ་སེམས་དཔའི་ས་


[043-192a0] [192A] 
[043-192a1] ༄༅། །ལེགས་པའི་བློ་གྲོས་འདི་ལ་གནས་པའི་བྱང་ཆུབ་སེམས་དཔའ་དེ་ནི་སེམས་ཅན་གྱི་སྤྱོད་པ་རྣམ་པ་ཐ་དད་པ་དེ་ལྟ་བུ་དག་ཡོངས་སུ་ཤེས་ནས། དེའི་ཚུལ་བཞིན་
[043-192a2] དུ་ཐར་པ་ཉེ་བར་བསྒྲུབས་པ་ཉེ་བར་བསྒྲུབ་བོ། །དེ་སེམས་ཅན་ཡོངས་སུ་སྨིན་པར་བྱ་བ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། སེམས་ཅན་གདུལ་བ་དང། ཉན་ཐོས་ཀྱི་
[043-192a3] ཐེག་པ་བསྟན་པ་དང། རང་སངས་རྒྱས་ཀྱི་ཐེག་པ་བསྟན་པ་དང། བྱང་ཆུབ་སེམས་དཔའི་ཐེག་པ་བསྟན་པ་དང། དེ་བཞིན་གཤེགས་པའི་ས་བསྟན་པ་ཡང་དག་པ་ཇི་ལྟ་བ་བཞིན་དུ་
[043-192a4] རབ་ཏུ་ཤེས་སོ། །དེས་དེ་ལྟར་ཤེས་ནས་སེམས་ཅན་རྣམས་ལ་ཡང་དག་པ་ཇི་ལྟ་བ་བཞིན་དུ་ཆོས་སྟོན་ཏེ་བསམ་པ་རྣམ་པར་དབྱེ་བའི་ཚུལ་ཇི་ལྟ་བ་དང། བག་ལ་ཉལ་བ་རྣམ་པར་
[043-192a5] དབྱེ་བའི་ཚུལ་ཇི་ལྟ་བ་དང། དབང་པོ་རྣམ་པར་དབྱེ་བའི་ཚུལ་ཇི་ལྟ་བ་དང། མོས་པ་རྣམ་པར་དབྱེ་བའི་ཚུལ་ཇི་ལྟ་བ་དང་སྤྱོད་ཡུལ་རྣམ་པར་དབྱེ་བའི་ཚུལ་ཇི་ལྟ་བ་བཞིན་དུ་ཡེ་
[043-192a6] ཤེས་ཉེ་བར་བསྒྲུབ་པ་དང། སྤྱོད་ཡུལ་ཐམས་ཅད་ཀྱི་རྒྱུས་ཁོང་དུ་ཆུད་པ་དང། ཁམས་ཐིབས་པོ་ཡོངས་སུ་རྒྱུ་བའི་ཚུལ་ཇི་ལྟ་བ་བཞིན་དུ་རྗེས་སུ་འབྲང་བར་བྱ་བ་དང། སྐྱེ་བ་དང་ཉོན་
[043-192a7] མོངས་པའི་ལས་ཀྱི་བག་ཆགས་རྣམ་པ་གང་དང་གང་ཡོད་པ་ཕྱིར་བཟློག་པར་བྱ་བ་དང། ཕུང་པོ་རྣམ་པར་དགོད་པའི་ཚུལ་ཇི་ལྟ་བ་བཞིན་དུ་ཚུལ་དང་སྦྱར་བ་དང། ཐེག་པ་གང་ལ་


[043-192b0] [192B] 
[043-192b1] དེ་ལྟར་བྱང་ཆུབ་སེམས་དཔའི་ས་ལེགས་པའི་བློ་གྲོས་འདི་ལ་གནས་པའི་བྱང་ཆུབ་སེམས་དཔའ་ནི་ཆོས་སྨྲ་བ་ཆེན་པོའི་གོ་
[043-192b2] འཕང་ལ་གནས་ཤིང། དེ་བཞིན་གཤེགས་པའི་ཆོས་ཀྱི་མཛོད་ཡོངས་སུ་སྲུང་བ་ཡིན། དེ་ཆོས་སྨྲ་བའི་ཆོས་དང་ལྡན་པས་ཡེ་ཤེས་ལ་མཁས་པ་ཚད་མེད་པའི་རྗེས་སུ་སོང་ཞིང་ཐ་དད་པ་ཡང་
[043-192b3] དག་པར་ཤེས་པ་བཞིས་མངོན་པར་བསྒྲུབས་པའི་བྱང་ཆུབ་སེམས་དཔའི་ཚིག་གིས་ཆོས་སྟོན་ཏེ། དེ་ལ་བྱང་ཆུབ་སེམས་དཔའ་ཐ་དད་པ་ཡང་དག་པར་ཤེས་པ་བཞི་རྟག་ཏུ་རྒྱུན་མི་འཆད་
[043-192b4] ཅིང་མ་འདྲེས་པར་ཡང་དག་པར་འབྱུང་ངོ། །བཞི་གང་ཞེ་ན། འདི་ལྟ་སྟེ། ཆོས་ཐ་དད་པ་ཡང་དག་པར་ཤེས་པ་དང། དོན་ཐ་དད་པ་ཡང་དག་པར་ཤེས་པ་དང། ངེས་པའི་ཚིག་ཐ་དད་པ་
[043-192b5] ཡང་དག་པར་ཤེས་པ་དང། སྤོབས་པ་ཐ་དད་པ་ཡང་དག་པར་ཤེས་པའོ། །དེ་ཆོས་ཐ་དད་པ་ཡང་དག་པར་ཤེས་པས་ཆོས་རྣམས་ཀྱི་རང་གི་མཚན་ཉིད་རབ་ཏུ་ཤེས་སོ། །དོན་ཐ་དད་པ་
[043-192b6] ཡང་དག་པར་ཤེས་པས་ཆོས་རྣམས་ཀྱི་རྣམ་པར་དབྱེ་བ་རབ་ཏུ་ཤེས་སོ། །ངེས་པའི་ཚིག་ཐ་དད་པ་ཡང་དག་པར་ཤེས་པས་ཆོས་རྣམས་མ་འདྲེས་པར་བསྟན་པ་རབ་ཏུ་ཤེས་སོ། །
[043-192b7] སྤོབས་པ་ཐ་དད་པ་ཡང་དག་པར་ཤེས་པས་ཆོས་རྣམས་མཐུན་པར་རྗེས་སུ་མཚམས་སྦྱར་བ་རྒྱུན་མི་འཆད་པ་རབ་ཏུ་ཤེས་སོ། །གཞན་ཡང་ཆོས་ཐ་དད་པ་ཡང་དག་པར་ཤེས་


[043-193a0] [193A] 
[043-193a1] ༄༅། །པས་ཆོས་རྣམས་ཀྱི་རང་བཞིན་མེད་པ་རབ་ཏུ་ཤེས་སོ་།དོན་ཐ་དད་པ་ཡང་དག་པར་ཤེས་པས་ཆོས་རྣམས་ཀྱི་འབྱུང་བ་དང། འཇིག་པ་རབ་ཏུ་ཤེས་སོ། །ངེས་
[043-193a2] པའི་ཚིག་ཐ་དད་པ་ཡང་དག་པར་ཤེས་པས་ཆོས་ཐམས་ཅད་རྣམ་པར་དགོད་པ་རྒྱུན་ཆད་པ་མེད་པར་ཆོས་སྟོན་ཏོ། །སྤོབས་པ་ཐ་དད་པ་ཡང་དག་པར་ཤེས་པས་ཇི་ལྟར་རྣམ་པར་
[043-193a3] དགོད་པ་བཞིན་དུ་འཁྲུགས་པ་མེད་པ་མཐའ་ཡས་པས་ཆོས་སྟོན་ཏོ་།གཞན་ཡང་ཆོས་ཐ་དད་པ་ཡང་དག་པར་ཤེས་པས་ད་ལྟར་བྱུང་བའི་ཆོས་རྣམ་པར་དབྱེ་བ་རབ་ཏུ་ཤེས་སོ། །དོན་
[043-193a4] ཐ་དད་པ་ཡང་དག་པར་ཤེས་པས་འདས་པ་དང། མ་འོངས་པའི་ཆོས་རྣམ་པར་དབྱེ་བ་རབ་ཏུ་ཤེས་སོ། །ངེས་པའི་ཚིག་ཐ་དད་པ་ཡང་དག་པར་ཤེས་པས། འདས་པ་དང། མ་འོངས་
[043-193a5] པ་དང༑ ད་ལྟར་འབྱུང་བ་མ་འདྲེས་པར་ཆོས་སྟོན་ཏོ། །སྤོབས་པ་ཐ་དད་པ་ཡང་དག་པར་ཤེས་པས་དུས་རེ་རེ་ཞིང་ཆོས་ཀྱི་སྣང་བ་མུ་མེད་པར་ཆོས་སྟོན་ཏོ། །གཞན་ཡང་ཆོས་ཐ་དད་པ་
[043-193a6] ཡང་དག་པར་ཤེས་པས་ཆོས་ཀྱི་བྱེ་བྲག་རབ་ཏུ་ཤེས་སོ། །དོན་ཐ་དད་པ་ཡང་དག་པར་ཤེས་པས་དོན་གྱི་བྱེ་བྲག་རབ་ཏུ་ཤེས་སོ་།ངེས་པའི་ཚིག་ཐ་དད་པ་ཡང་དག་པར་ཤེས་པས་
[043-193a7] སྐད་ཇི་ལྟ་བ་བཞིན་དུ་བསྟན་པས་ཆོས་སྟོན་ཏོ། །སྤོབས་པ་ཐ་དད་པ་ཡང་དག་པར་ཤེས་པས་བསམ་པ་ཇི་ལྟ་བ་བཞིན་དུ་ཤེས་པས་ཆོས་སྟོན་ཏོ། །གཞན་ཡང་ཆོས་ཐ་དད་པ་ཡང་


[043-193b0] [193B] 
[043-193b1] པ་མཁས་པས་རབ་ཏུ་ཤེས་སོ། །དོན་ཐ་དད་པ་ཡང་དག་པར་ཤེས་པས་རྗེས་སུ་འགྲོ་བའི་ཡེ་ཤེས་དེ་བཞིན་ཉིད་རྣམ་པར་དགོད་
[043-193b2] པ་རབ་ཏུ་ཤེས་སོ། །ངེས་པའི་ཚིག་ཐ་དད་པ་ཡང་དག་པར་ཤེས་པས་ཀུན་རྫོབ་ཀྱི་རྒྱུས་ཡང་དག་པར་བསྟན་པས་ཆོས་སྟོན་ཏོ་།སྤོབས་པ་ཐ་དད་པ་ཡང་དག་པར་ཤེས་པས་དོན་དམ་པའི་
[043-193b3] རྒྱུས་ལ་མཁས་པས་ཆོས་སྟོན་ཏོ། །གཞན་ཡང་ཆོས་ཐ་དད་པ་ཡང་དག་པར་ཤེས་པས་ཆོས་རྣམས་ཚུལ་གཅིག་ལས་མི་འགྱུར་བ་རབ་ཏུ་ཤེས་སོ། །དོན་ཐ་དད་པ་ཡང་དག་པར་ཤེས་
[043-193b4] པས་ཕུང་པོ་དང། ཁམས་དང། སྐྱེ་མཆེད་དང། རྟེན་ཅིང་འབྲེལ་བར་འབྱུང་བ་མཁས་པར་ཁོང་དུ་ཆུད་པར་བྱ་བ་ལ་ཡང་དག་པར་འཇུག་གོ་ངེས་པའི་ཚིག་ཐ་དད་པ་ཡང་དག་པར་
[043-193b5] ཤེས་པས་འགྲོ་བ་ཐམས་ཅད་མངོན་པར་སྨོན་པའི་སྒྲ་དབྱངས་ཤིན་ཏུ་སྙན་པའི་ཚིག་གིས་ཆོས་སྟོན་ཏོ། །སྤོབས་པ་ཐ་དད་པ་ཡང་དག་པར་ཤེས་པས་ཕྱི་ཕྱིར་ཞིང་དྲན་པ་མཐའ་ཡས་
[043-193b6] པས་ཆོས་སྟོན་ཏོ། །གཞན་ཡང་ཆོས་ཐ་དད་པ་ཡང་དག་པར་ཤེས་པས་ཐེག་པ་གཅིག་ལ་ཡང་དག་པར་གཞོལ་བ་ཐ་དད་པ་རབ་ཏུ་ཤེས་སོ། །དོན་ཐ་དད་པ་ཡང་དག་པར་ཤེས་པས་ཐེག་
[043-193b7] པ་རབ་ཏུ་རྣམ་པར་ཕྱེ་བའི་རྣམ་པ་ཐ་དད་པ་རབ་ཏུ་ཤེས་སོ་།ངེས་པའི་ཚིག་ཐ་དད་པ་ཡང་དག་པར་ཤེས་པས་ཐེག་པ་ཐམས་ཅད་ཐ་དད་པ་མེད་པར་ཤིན་ཏུ་སྟོན་ཏོ། །སྤོབས་པ་ཐ་དད་པ་


[043-194a0] [194A] 
[043-194a1] ༄༅། །ཡང་དག་པར་ཤེས་པས་ཐེག་པ་རེ་རེ་ལ་ཡང་ཆོས་ཀྱི་སྣང་བ་མུ་མེད་པར་ཤིན་ཏུ་སྟོན་ཏོ། །གཞན་ཡང་ཆོས་ཐ་དད་པ་ཡང་དག་པར་ཤེས་པས་བྱང་ཆུབ་
[043-194a2] སེམས་དཔའི་སྤྱོད་པ་དང། ཡེ་ཤེས་ཀྱི་སྤྱོད་པ་དང། ཆོས་ཀྱི་སྤྱོད་པ་ཐམས་ཅད་ཡེ་ཤེས་ཀྱིས་ཁོང་དུ་ཆུད་པར་བྱ་བ་ལ་རབ་ཏུ་འཇུག་གོ་དོན་ཐ་དད་པ་ཡང་དག་པར་ཤེས་པས་ས་
[043-194a3] བཅུ་རྣམ་པར་དགོད་ཅིང་ཤིན་ཏུ་བསྟན་པ་རྣམ་པར་ཕྱེ་བ་ལ་ཡང་དག་པར་འཇུག་གོ་ངེས་པའི་ཚིག་ཐ་དད་པ་ཡང་དག་པར་ཤེས་པས་སའི་ལམ་ཇི་ལྟ་བ་བཞིན་དུ་ཉེ་བར་བསྒྲུབ་པ་
[043-194a4] ཐ་མི་དད་པར་ཡང་དག་པར་སྟོན་ཏོ། །སྤོབས་པ་ཐ་དད་པ་ཡང་དག་པར་ཤེས་པས་ས་རེ་རེ་ཞིང་རྣམ་པ་མུ་མེད་པ་ཡང་དག་པར་སྟོན་ཏོ། །གཞན་ཡང་ཆོས་ཐ་དད་པ་ཡང་དག་པར་
[043-194a5] ཤེས་པས་དེ་བཞིན་གཤེགས་པ་ཐམས་ཅད་མཚན་ཉིད་གཅིག་ཏུ་ཁོང་དུ་ཆུད་པར་བྱ་བ་ལ་རབ་ཏུ་འཇུག་གོ་དོན་ཐ་དད་པ་ཡང་དག་པར་ཤེས་པས་དུས་དང། དངོས་པོ་དང། མཚན་
[043-194a6] ཉིད་རྣམ་པར་ཕྱེ་བ་སྣ་ཚོགས་ཁོང་དུ་ཆུད་པར་བྱ་བ་རབ་ཏུ་ཤེས་སོ། །ངེས་པའི་ཚིག་ཐ་དད་པ་ཡང་དག་པར་ཤེས་པས་ཁོང་དུ་ཆུད་པ་རྣམ་པར་ཕྱེ་བ་བཞིན་དུ་བསྟན་པས་ཆོས་སྟོན་
[043-194a7] ཏོ༑ ༑སྤོབས་པ་ཐ་དད་པ་ཡང་དག་པར་ཤེས་པས་ཆོས་ཀྱི་ཚིག་རེ་རེ་ལ་ཡང་བསྐལ་པ་མཐའ་ཡས་པར་རྒྱུན་མི་འཆད་པར་ཆོས་སྟོན་ཏོ། །གཞན་ཡང་ཆོས་ཐ་དད་པ་ཡང་དག་


[043-194b0] [194B] 
[043-194b1] སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་དང། བྱམས་པ་ཆེན་པོ་དང། ཐུགས་རྗེ་ཆེན་པོ་དང། ཐ་
[043-194b2] དད་པ་ཡང་དག་པར་མཁྱེན་པའི་ཚུལ་དང། ཆོས་ཀྱི་འཁོར་ལོ་བསྐོར་བ་དང། ཐམས་ཅད་མཁྱེན་པའི་ཡེ་ཤེས་རྟོག་པར་བྱ་བ་རབ་ཏུ་ཤེས་སོ། །དོན་ཐ་དད་པ་ཡང་དག་པར་ཤེས་པས་
[043-194b3] སེམས་ཅན་གྱི་སྤྱོད་པ་སྟོང་ཕྲག་བརྒྱད་ཅུ་རྩ་བཞི་དང། བསམ་པ་ཇི་ལྟ་བ་དང། དབང་པོ་ཇི་ལྟ་བ་དང། མོས་པ་ཇི་ལྟ་བ་བཞིན་དུ་དེ་བཞིན་གཤེགས་པའི་གསུང་རབ་ཏུ་ཤེས་སོ། །
[043-194b4] ངེས་པའི་ཚིག་ཐ་དད་པ་ཡང་དག་པར་ཤེས་པས་སེམས་ཅན་ཐམས་ཅད་ཀྱི་སྤྱོད་པ་དང། མ་འདྲེས་པའི་དེ་བཞིན་གཤེགས་པའི་གསུང་རྗེས་སུ་བསྒྲགས་པས་ཆོས་སྟོན་ཏོ། །སྤོབས་
[043-194b5] པ་ཐ་དད་པ་ཡང་དག་པར་ཤེས་པས་དེ་བཞིན་གཤེགས་པའི་ཡེ་ཤེས་འོད་གསལ་བ་དང། སྤྱོད་པའི་དཀྱིལ་འཁོར་ལ་མོས་པས་ཆོས་སྟོན་ཏོ་།ཀྱེ༑ རྒལ་བའི་སྲས་དག་དེ་ལྟར་ཐ་
[043-194b6] དད་པ་ཡང་དག་པར་ཤེས་པའི་ཡེ་ཤེས་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་དེ་བཞིན་གཤེགས་པའི་ཆོས་ཀྱི་མཛོད་ཐོབ་ཅིང། བྱང་ཆུབ་སེམས་དཔའི་ས་དགུ་པ་ལ་གནས་པ་
[043-194b7] ཆོས་སྨྲ་བ་ཆེན་པོའི་གོ་འཕང་ལ་གནས་པའི་ཚེ། དོན་དང་ལྡན་པའི་གཟུངས་རབ་ཏུ་ཐོབ་པ་ཡིན། ཆོས་དང་ལྡན་པའི་གཟུངས་རབ་ཏུ་ཐོབ་པ་ཡིན། ཡེ་ཤེས་མངོན་པར་བསྒྲུབ་པ་


[043-195a0] [195A] 
[043-195a1] ༄༅། །དང་ལྡན་པའི་གཟུངས་རབ་ཏུ་ཐོབ་པ་ཡིན། སྣང་བ་དང་ལྡན་པའི་གཟུངས་རབ་ཏུ་ཐོབ་པ་ཡིན། བློ་གྲོས་བཟང་པོ་དང་ལྡན་པའི་གཟུངས་དང། དབྱིག་དང་
[043-195a2] ལྡན་པའི་གཟུངས་དང། གྲགས་པ་དང་ལྡན་པའི་གཟུངས་དང། གཟི་བརྗིད་དང་ལྡན་པའི་གཟུངས་དང། ཆགས་པ་མེད་པའི་སྒོའི་གཟུངས་དང། མཐའ་ཡས་པ་དང་ལྡན་པའི་
[043-195a3] གཟུངས་དང། དོན་སྣ་ཚོགས་ཀྱི་མཛོད་དང་ལྡན་པའི་གཟུངས་རབ་ཏུ་ཐོབ་པ་ཡིན། དེ་གཟུངས་དེ་དག་ལ་སོགས་པ་གཟུངས་ཀྱི་སྒོ་བརྒྱ་སྟོང་གྲངས་མེད་པ་ཕྲག་བཅུ་ཡོངས་སུ་ཚང་
[043-195a4] བར་ཐོབ་སྟེ། གཟུངས་ཀྱི་སྒོ་བརྒྱ་སྟོང་གྲངས་མེད་པ་ཕྲག་བཅུ་དང་ལྡན་པའི་དབྱངས་ཀྱི་ཡན་ལག་ལ་མཁས་པས་དེ་སྙེད་དུ་ཚད་མེད་པ་ཉིད་དང་ལྡན་པའི་སྤོབས་པ་རྣམ་པར་ཕྱེ་བའི་
[043-195a5] སྒོས་ཆོས་སྟོན་ཏོ། །དེ་དེ་ལྟར་ཚད་མེད་པའི་གཟུངས་ཀྱི་སྒོ་བརྒྱ་སྟོང་གྲངས་མེད་པས་ཚད་མེད་པའི་སངས་རྒྱས་བཅོམ་ལྡན་འདས་རྣམས་ལས་ཆོས་ཉན་ཅིང་ཐོས་ནས་ཀྱང་བརྗོད་
[043-195a6] པར་མི་བྱེད་དེ། ཇི་སྐད་དུ་ཐོས་པ་ཡང་ཚད་མེད་པར་རྣམ་པར་ཕྱེ་བས་ཤིན་ཏུ་སྟོན་ཏོ། །དེ་ནི་དེ་བཞིན་གཤེགས་པ་གཅིག་ལས་གཟུངས་ཀྱི་སྒོ་བརྒྱ་སྟོང་གྲངས་མེད་པ་ཕྲག་བཅུས་
[043-195a7] ཆོས་ཁོང་དུ་ཆུད་པར་བྱེད་དེ། དེ་བཞིན་གཤེགས་པ་གཅིག་ལས་ཇི་ལྟ་བ་དེ་བཞིན་དུ་ཡང་དག་པར་རྫོགས་པའི་སངས་རྒྱས་མཐའ་ཡས་པ་ལས་གཟུངས་ཀྱི་སྒོ་བརྒྱ་སྟོང་གྲངས་


[043-195b0] [195B] 
[043-195b1] །དེ་སྨོན་པ་ཙམ་གྱིས་ཀྱང་ཡང་དག་པར་རྫོགས་པའི་སངས་རྒྱས་རྣམས་ལས་ཆོས་ཀྱི་སྒོ་སྣང་བ་ཆེས་མང་དུ་ཡང་དག་པར་འཛིན་གྱི་
[043-195b2] ཉན་ཐོས་ཤིན་ཏུ་མང་དུ་ཐོས་པ་དང་ལྡན་པ་ཐོས་པ་འཛིན་པའི་གཟུངས་རབ་ཏུ་ཐོབ་པ་རྣམས་ཀྱིས་ནི་བསྐལ་པ་བརྒྱ་ཕྲག་སྟོང་དུ་ཡང་གཟུང་བའི་བྱིན་གྱི་རླབས་ཀྱིས་དེ་ལྟར་མི་ཟིན་ཏོ། །
[043-195b3] དེ་ལྟར་དེ་ལྟ་བུའི་གཟུངས་ཐོབ་ཅིང་སྤོབས་པ་ཐོབ་པས་ཆོས་ཀྱི་གཏམ་བྱ་བའི་ཕྱིར་འདུག་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་རྒྱས་པར་བཀང་སྟེ། ཆོས་
[043-195b4] ཀྱི་སྟན་ལ་འདུག་ཅིང་སེམས་ཅན་རྣམས་ལ་བསམ་པ་ཇི་ལྟ་བ་བཞིན་དུ་རྣམ་པར་ཕྱེ་ཞིང་ཆོས་སྟོན་ཏོ། །དེའི་ཆོས་ཀྱི་སྟན་ཡང་དེ་བཞིན་གཤེགས་པ་དག་དང། བྱང་ཆུབ་སེམས་དཔའ་
[043-195b5] དབང་བསྐུར་བའི་ས་ཐོབ་པ་མ་གཏོགས་པར་ཐམས་ཅད་ལས་འཕགས་ཤིང་སྣང་བ་ཚད་མེད་པ་དང་ལྡན་པ་ཡིན། དེ་འདོད་ན་ཆོས་ཀྱི་སྟན་ལ་འདུག་ཅིང་དབྱངས་གཅིག་གིས་འཁོར་
[043-195b6] ཐམས་ཅད་དུ་སྒྲ་སྐད་སྣ་ཚོགས་རྣམ་པ་ཐ་དད་པས་ཡང་དག་པར་གོ་བར་བྱེད་དོ། །འདོད་ན་སྒྲ་སྐད་སྣ་ཚོགས་དང། དབྱངས་ཀྱི་ཡན་ལག་ཐ་དད་པ་རྣམ་པར་ཕྱེ་བས་འཁོར་ཐམས་
[043-195b7] ཅད་མངོན་པར་གོ་བར་བྱེད་དོ། །འདོད་ན་འོད་ཟེར་གྱི་སྒོ་ཉེ་བར་བསྒྲུབས་པས་ཆོས་ཀྱི་སྒོ་ཤིན་ཏུ་བརྗོད་དོ། །འདོད་ན་བ་སྤུའི་བུ་ག་ཐམས་ཅད་ནས་དབྱངས་རྣམ་པར་ཕྱེ་བ་ཤིན་ཏུ་བརྗོད་


[043-196a0] [196A] 
[043-196a1] ༄༅། །དོ༑ ༑འདོད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་གཟུགས་སུ་སྣང་བ་ཇི་སྙེད་ཡོད་པའི་གཟུགས་སུ་སྣང་བ་དེ་དག་ལས་ཆོས་ཀྱི་སྒྲ་འབྱུང་
[043-196a2] བར་བྱེད་དོ། །འདོད་ན་དབྱངས་ཀྱི་ཡན་ལག་གཅིག་གི་སྒྲས་ཆོས་ཀྱི་དབྱིངས་ཐམས་ཅད་ཁོང་དུ་ཆུད་པར་བྱེད་དོ། །འདོད་ན་སྒྲ་དང་དབྱངས་ཐམས་ཅད་ཆོས་ཀྱི་སྒྲར་བྱིན་གྱིས་རློབ་བོ། །
[043-196a3] འདོད་ན་འཇིག་རྟེན་གྱི་ཁམས་ཐམས་ཅད་ན་ཡོད་པའི་གླུ་དང། རོལ་མོ་བརྡུང་བ་དང། དཀྲོལ་བའི་སྒྲ་ཐམས་ཅད་ལས་ཆོས་ཀྱི་སྒྲ་འབྱུང་བར་བྱེད་དོ། །འདོད་ན་ཡི་གེ་གཅིག་གི་སྒྲ་
[043-196a4] ལས་ཆོས་ཐམས་ཅད་ཀྱི་ཚིག་རབ་ཏུ་ཕྱེ་བའི་སྒྲ་འབྱུང་བར་བྱེད་དོ། །འདོད་ན་འཇིག་རྟེན་གྱི་ཁམས་མཐའ་ཡས་ཤིང་བརྗོད་དུ་མེད་པའི་ས་དང། ཆུ་དང། མེ་དང། རླུང་གི་ཕུང་པོ་
[043-196a5] རྡུལ་ཤིན་ཏུ་ཕྲ་རབ་རྣམ་པར་ཕྱེ་བའི་རྡུལ་ཤིན་ཏུ་ཕྲ་བ་རེ་རེ་ལས་ཆོས་ཀྱི་སྒོ་བརྗོད་དུ་མེད་པ་འབྱུང་བར་བྱེད་དོ། །གལ་ཏེ་དེ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
[043-196a6] སུ་གཏོགས་པའི་སེམས་ཅན་རྣམས་འོངས་ཏེ། སྐད་ཅིག་ཡུད་ཙམ་ཐང་གཅིག་ཏུ་དྲི་བ་ཡོངས་སུ་འདྲི་ཞིང། དེ་དག་རེ་རེས་ཀྱང་སྒྲ་རྣམ་པ་ཐ་དད་པ་ཚད་མེད་པས་ཡོངས་སུ་དྲིས་
[043-196a7] པར་གྱུར་ལ། གཅིག་གིས་གང་དྲིས་པ་དེ་གཞན་མི་འདྲི་བར་གྱུར་ན་ཡང། དེ་ལ་བྱང་ཆུབ་སེམས་དཔའ་དེས་སེམས་ཅན་དེ་དག་ཐམས་ཅད་ཀྱི་སྒྲ་ཚིག་སོ་སོ་དང། ཡི་གེའི་འབྲུ་


[043-196b0] [196B] 
[043-196b1] བཟུང་ནས་ཀྱང་ཚིག་གཅིག་མངོན་པར་བརྗོད་པས་སེམས་ཅན་དེ་དག་ཐམས་ཅད་ཀྱི་སེམས་དང་བསམ་པ་ཚིམ་པར་བྱེད་པ་ནས། འཇིག་རྟེན་གྱི་
[043-196b2] ཁམས་བརྗོད་དུ་མེད་པའི་བར་དུ་གཏོགས་པའི་སེམས་ཅན་ཐམས་ཅད་ཀྱིས་སྐད་ཅིག་ཐང་གཅིག་ཡུད་ཙམ་དུ་དྲི་བ་ཡོངས་སུ་དྲིས་ཏེ། དེ་དག་རེ་རེ་ཞིང་ཡང་སྒྲ་རྣམ་པ་ཐ་དད་པ་ཚད་མེད་
[043-196b3] པས་འདྲི་བར་གྱུར་ལ། གཅིག་གིས་ཅི་དྲིས་པ་དེ་གཞན་མི་འདྲི་བར་གྱུར་ན་ཡང། དེ་དག་ཐམས་ཅད་བྱང་ཆུབ་སེམས་དཔའ་དེས་སྐད་ཅིག་ཡུད་ཙམ་ཐང་ཅིག་ཏུ་མ་ལུས་པར་བཟུང་སྟེ་
[043-196b4] སྒྲ་གཅིག་བརྗོད་པས་དེ་དག་ཐམས་ཅད་ཁོང་དུ་ཆུད་པར་བྱེད་དོ་།དེ་འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པའི་བར་དག་ཀྱང་རྒྱས་པར་བཀང་ཞིང་སེམས་ཅན་རྣམས་
[043-196b5] ལ་བསམ་པ་དང། དབང་པོ་དང། མོས་པ་ཇི་ལྟ་བ་བཞིན་དུ་ཆོས་སྟོན་ཏོ། །ཆོས་ཀྱི་གཏམ་ལ་ཞུགས་པའི་ཚེའང་དེ་བཞིན་གཤེགས་པའི་བྱིན་གྱི་རླབས་ལེན་ཅིང་སངས་རྒྱས་ཀྱི་མཛད་
[043-196b6] པ་ཐམས་ཅད་ཀྱི་སེམས་ཅན་ཐམས་ཅད་ལ་ཉེ་བར་གནས་པ་ཡིན། ཡང་དེ་འདི་ལྟ་བུའི་ཡེ་ཤེས་སྣང་བས་འཛིན་པ་ཡོངས་སུ་རྩོམ་སྟེ་གལ་ཏེ་སྐྲའི་རྩེ་མོའི་གོ་གཅིག་ལ་འཇིག་རྟེན་གྱི་
[043-196b7] ཁམས་བརྗོད་དུ་མེད་པའི་རྡུལ་ཤིན་ཏུ་ཕྲ་བ་ཇི་སྙེད་པ་དེ་སྙེད་ཀྱི་དེ་བཞིན་གཤེགས་པ་བཞུགས་པ་དེ་སྙེད་དུ་ཚད་མེད་པར་གྱུར་པའི་འཁོར་གྱི་དཀྱིལ་འཁོར་དུ་ཆོས་བསྟན་ཏེ། དེ་བཞིན་


[043-197a0] [197A] 
[043-197a1] ༄༅། །གཤེགས་པ་དེ་དག་རེ་རེས་ཀྱང། དེ་སྙེད་ཀྱི་སེམས་ཅན་ཚད་མེད་པ་ལ་ཆོས་རྣམ་པ་ཐ་དད་པར་ཤིན་ཏུ་བསྟན་ཏེ། སེམས་ཅན་གྱི་བསམ་པའི་རྒྱུད་རེ་རེ་ལ་ཡང་
[043-197a2] དེ་སྙེད་དུ་ཆོས་ཉེ་བར་བསྒྲུབ་པ་ཚད་མེད་པར་ཉེ་བར་བསྒྲུབ་པར་གྱུར་ལ། དེ་བཞིན་གཤེགས་པ་གཅིག་གིས་ཇི་ལྟ་བ་དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱིས་
[043-197a3] འཁོར་གྱི་དཀྱིལ་འཁོར་ཐམས་ཅད་དུ་སྟེ། སྐྲའི་རྩེ་མོའི་གོ་གཅིག་ལ་ཇི་ལྟ་བ་དེ་བཞིན་དུ་ཆོས་ཀྱི་དབྱིངས་ཐམས་ཅད་དུ་དེ་ལྟར་གྱུར་ཀྱང་དེ་དག་ཐམས་ཅད་ཟིན་པར་འགྱུར་ན། འཇིག་
[043-197a4] རྟེན་གྱི་ཁམས་དེ་ཙམ་དག་གི་སེམས་ཅན་རྣམས་ཀྱི་ལྟ་སྨོས་ཀྱང་ཅི་དགོས། དེ་དེ་ལྟར་བྱང་ཆུབ་སེམས་དཔའི་ས་ལེགས་པའི་བློ་གྲོས་འདི་ཐོབ་པའི་བྱང་ཆུབ་སེམས་དཔའ་ནི་ཉིན་
[043-197a5] མཚན་དུ་ཡིད་ལ་བསམ་པ་གཞན་མེད་པར་སངས་རྒྱས་ཀྱི་སྤྱོད་ཡུལ་ལ་ཞུགས་པས་དེ་བཞིན་གཤེགས་པ་དང་འགྲོགས་པ་རབ་ཏུ་ཐོབ་ཅིང་བྱང་ཆུབ་སེམས་དཔའི་རྣམ་པར་
[043-197a6] ཐར་པ་ཟབ་མོ་རབ་ཏུ་ཐོབ་པ་ཡིན། དེ་དེ་ལྟ་བུའི་ཡེ་ཤེས་དང་ལྡན་ཞིང་མཉམ་པར་བཞག་ཀྱང་དེ་བཞིན་གཤེགས་པ་བལྟ་བ་ཡོངས་སུ་མི་སྤོང་སྟེ། བསྐལ་པ་རེ་རེ་ཞིང་སངས་
[043-197a7] རྒྱས་དུ་མ་ནས། སངས་རྒྱས་བརྒྱ་སྟོང་བྱེ་བ་ཁྲག་ཁྲིག་ལྟ་ཞིང་མཐོང་ནས་ཀྱང་རིམ་གྲོ་དང། བཀུར་སྟི་དང། བསྟི་སྟང་དང། མཆོད་པ་བྱེད་དེ། སངས་རྒྱས་མཐོང་ཞིང་མཆོད་


[043-197b0] [197B] 
[043-197b1] །དེ་བཞིན་གཤེགས་པ་དེ་དག་ལ་ཞུ་བ་ཡོངས་སུ་ཞུ་བ་ཡང་བྱེད་དེ། ཆོས་ཀྱི་གཟུངས་རབ་ཏུ་བསྟན་པ་ལས་ཤིན་ཏུ་བྱུང་བ་ཡིན། དེའི་དགེ་བའི་
[043-197b2] རྩ་བ་དེ་དག་སྔོན་པས་ཀྱང་ཤིན་ཏུ་བྱང་ཞིང་མི་འཕྲོགས་པར་འགྱུར་ཏེ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། གསེར་གྱི་ས་ལེ་སྦྲམ་དེ་ཉིད་མགར་བ་མཁས་པས་རྒྱན་དུ་
[043-197b3] བྱས་ཏེ། ཡོངས་སུ་ཟིན་པ་འཁོར་ལོས་བསྒྱུར་བའི་རྒྱལ་པོའི་ཡན་ལག་གི་དམ་པ་མགོ་འམ་མགུལ་དུ་བཏགས་ན། ཁམས་ཀྱི་རྒྱལ་པོ་ཐམས་ཅད་དང། གླིང་བཞི་པའི་སེམས་ཅན་
[043-197b4] ཐམས་ཅད་ཀྱི་རྒྱན་གྱི་རྣམ་པས་མི་ཐུབ་ཅིང་མི་འཕྲོགས་པ་ཡིན་ནོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་ལེགས་པའི་བློ་གྲོས་འདི་ལ་གནས་པའི་བྱང་
[043-197b5] སེམས་དཔའི་དགེ་བའི་རྩ་བ་དེ་དག་ཀྱང། ཉན་ཐོས་དང། རང་སངས་རྒྱས་དང། ས་འོག་མ་ལ་གནས་པའི་བྱང་ཆུབ་སེམས་དཔའ་ཐམས་ཅད་ཀྱིས་མི་འཕྲོགས་ཤིང་མི་ཐུབ་པ་ཡིན་
[043-197b6] དེའི་དགེ་བའི་རྩ་བ་སྣང་བ་དེས་ནི་སེམས་ཅན་རྣམས་ཀྱི་ཉོན་མོངས་པ་དང། སེམས་ཀྱི་ཐིབས་པོ་སྣང་བར་བྱས་ཏེ་དེ་ཉིད་ནས་ཕྱིར་ལྡོག་གོ་ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་
[043-197b7] ན༑ སྟོང་གཉིས་ལ་དབང་བའི་ཚངས་པ་ཆེན་པོ་ནི་སྟོང་གཉིས་ཀྱི་འཇིག་རྟེན་གྱི་ཁམས་ཐམས་ཅད་ཀྱི་ཐིབས་པོ་དམའ་བར་གཞོལ་བ་ཡོངས་སུ་སྣང་བར་བྱེད་དོ། །ཀྱེ༑ རྒྱལ་བའི་སྲས་དག་


[043-198a0] [198A] 
[043-198a1] ༄༅། །དེ་བཞིན་དུ་བྱང་ཆུབ་སེམས་དཔའི་ས་ལེགས་པའི་བློ་གྲོས་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བའི་སྣང་བ་དེ་ཡང་སེམས་ཅན་རྣམས་ཀྱི་
[043-198a2] ཉོན་མོངས་པ་དང། སེམས་ཀྱི་ཐིབས་པོ་སྣང་བར་བྱས་ཏེ། དེ་ཉིད་ནས་ཕྱིར་ལྡོག་གོ་དེའི་ཕ་རོལ་ཏུ་ཕྱིན་པ་བཅུ་ལས་སྟོབས་ཀྱི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ། ལྷག་མ་རྣམས་
[043-198a3] ཀྱང་ཅི་ཚུལ་ཅི་ནུས་སུ་ཡང་དག་པར་མི་སྒྲུབ་པར་ནི་མ་ཡིན་ནོ་།ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའི་ས་ལེགས་པའི་བློ་གྲོས་ཞེས་བྱ་བ་སྟེ། བྱང་ཆུབ་སེམས་དཔའི་
[043-198a4] ས་དགུ་པ་མདོར་བསྟན་པའོ། །རྒྱ་ཆེར་ནི་བསྐལ་པ་མུ་མེད་པའི་བསྟན་པའི་མཐར་ཐུག་པར་ཤེས་པར་བྱའོ། །དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་ཚངས་པ་ཆེན་པོར་
[043-198a5] གྱུར་ཏེ། སྟོབས་དང་མཐུ་ཆེན་པོ་ཐོབ་པ། སྟོང་གཉིས་ལ་དབང་ཞིང་ཟིལ་གྱིས་གནོན་ལ་གཞན་གྱིས་ཟིལ་གྱིས་མི་ནོན་པ། མཐུན་པའི་དོན་མཐོང་བ། དབང་ཤིན་ཏུ་ཐོབ་པ་
[043-198a6] སེམས་ཅན་རྣམས་ལ་ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་ཐམས་ཅད་སྟོན་པ་ལ་མཁས་ཤིང་མཐུ་ཡོད་པ་སྟེ། སེམས་ཅན་གྱི་བསམ་
[043-198a7] པ་ཡོངས་སུ་དྲིས་པ་བསྟན་པས་མི་འཕྲོགས་པ་ཡིན། དེ་སྦྱིན་པའམ་ངག་སྙན་པའམ། དོན་བསྒྲུབ་པའམ། དོན་མཐུན་པས་དགེ་བའི་རྩ་བ་གང་ཅི་རྩོམ་ཡང་རུང་སྟེ། དེ་


[043-198b0] [198B] 
[043-198b1] སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་འགྱུར། དམ་པར་འགྱུར། བླ་ན་མེད་པར་འགྱུར། འདྲེན་པར་འགྱུར་
[043-198b2] ཡོངས་སུ་འདྲེན་པར་འགྱུར་བ་ནས་ཐམས་ཅད་མཁྱེན་པའི་ཡེ་ཤེས་ལ་རྟེན་པའི་བར་དུ་འགྱུར་སྙམ་སྟེ། སངས་རྒྱས་ཡིད་ལ་བྱ་བ་དང་ཆོས་ཡིད་ལ་བྱ་བ་དང། དགེ་འདུན་ཡིད་ལ་
[043-198b3] བྱ་བ་དང། བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་སེམས་དཔའི་ས་ཡིད་ལ་བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་
[043-198b4] བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་
[043-198b5] ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ཏེ། དེ་འདོད་ན་སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་
[043-198b6] བའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་ཅིང་དེ་དག་ལ་སྙོམས་པར་འཇུག་པ་དང། སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་མཐོང་བ་དང་དེ་
[043-198b7] དག་གི་བྱིན་གྱི་རླབས་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་སྐྱོད་པ་དང། སངས་


[043-199a0] [199A] 
[043-199a1] ༄༅། །རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་དུ་འགྲོ་བ་དང། འཇིག་རྟེན་གྱི་ཁམས་སངས་རྒྱས་ཀྱི་ཞིང་གྲངས་མེད་
[043-199a2] པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་སྣང་བར་བྱ་བ་དང། སེམས་ཅན་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་ཡོངས་
[043-199a3] སུ་སྨིན་པར་བྱ་བ་དང། བསྐལ་པ་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་དུ་གནས་པར་བྱ་བ་དང། སྔོན་གྱི་མཐའ་དང། ཕྱི་མའི་
[043-199a4] མཐའི་བསྐལ་པ་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་འཇུག་པ་དང། ཆོས་ཀྱི་སྒོ་སངས་རྒྱས་ཀྱི་ཞིང་གྲངས་མེད་པ་བརྒྱ་
[043-199a5] སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་རྣམ་པར་འབྱེད་པ་དང། ལུས་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་ཡོངས་སུ་
[043-199a6] བསྟན་པ་དང། ལུས་རེ་རེ་ལ་ཡང་བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་གྲངས་མེད་པ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་ཡང་དག་པར་བསྟན་
[043-199a7] པའི་བརྩོན་འགྲུས་ཀྱི་རྣམ་པ་དེ་ལྟ་བུ་རྩོམ་མོ། །དེ་ཡན་ཆད་བྱང་ཆུབ་སེམས་དཔའ་སྨོན་ལམ་གྱི་མཐུ་ཅན་རྣམས། སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་


[043-199b0] [199B] 
[043-199b1] འོད་དམ། རྫུ་འཕྲུལ་ལམ། མིག་གམ། སྤྱོད་ཡུལ་ལམ་དབྱངས་སམ། སྤྱོད་པའམ། རྒྱན་ཏམ། བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་
[043-199b2] བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཀྱང་
[043-199b3] བགྲང་བར་དཀའོ། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་སའི་དོན་འདི་ཉིད་ཡང་བརྟག་པར་བྱ་བ་དང། བསྟན་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་
[043-199b4] སོ༑ ༑དེ་དག་ཚད་མེད་སྟོབས་ཀྱི་བློ་ཡིས་རྣམ་དཔྱོད་ཅིང། །ཡེ་ཤེས་ཕྲ་བའི་དམ་པ་འགྲོ་བས་ཤེས་དཀའ་བ། །དེ་བཞིན་བདེ་གཤེགས་གསང་བའི་གནས་ལ་ཡང་དག་འཇུག་འགྲོ་
[043-199b5] བའི་དོན་བྱེད་དེ་དག་ས་དགུ་ཡོངས་སུ་གནོན། །དེ་དག་གཟུངས་མཆོག་ཏིང་འཛིན་ཆེ་བ་ཉིད་མཆོག་དང། །མངོན་ཤེས་ཡངས་དང་དེ་བཞིན་ཞིང་འཇུག་མཐའ་ཡས་དང། །སྟོབས་
[043-199b6] དང་རྟོགས་པའི་ཡེ་ཤེས་རྒྱལ་བའི་བརྟེན་གནས་དང། །སྨོན་ལམ་སྙིང་རྗེའི་བསམ་པས་མཁས་པ་དགུ་ལ་འཇུག་ས་དགུ་ལྡན་པ་དེ་དག་རྒྱལ་བའི་མཛོད་འཛིན་ཅིང། །དགེ་བའི་
[043-199b7] ཆོས་དང་མི་དགེ་ལུང་དུ་མ་བསྟན་དང། །ཟག་དང་བཅས་དང་འཇིག་རྟེན་པ་དང་འཕགས་པ་དང། །བསམ་དུ་རུང་དང་བསམ་དུ་མི་རུང་མཁས་པས་ཤེས། །ངེས་པའི་ཆོས་དང་མ་ངེས་


[043-200a0] [200A] 
[043-200a1] ༄༅། །ཆོས་ཀྱང་རབ་ཏུ་རྟོགས། །ཐེག་གསུམ་ཕུན་སུམ་ཚོགས་པའི་བྱ་བ་ཡོངས་སུ་འཇལ། །འདུས་བྱས་རྣམ་པར་ཕྱེ་དང་གྲངས་དང་རྒྱུ་བ་དང། །འཇིག་རྟེན་ཇི་ལྟར་
[043-200a2] མངོན་བྱེད་དེ་ལ་རབ་ཏུ་འཇུག་དེ་དག་དེ་འདྲའི་ཤེས་ལྡན་བློ་མཆོག་ཕྲ་ལྡན་པ། །སེམས་ཅན་སེམས་ཀྱི་ཐིབས་པོ་ཡོངས་སུ་རྟོག་པ་བྱེད། །རྣམ་ཤེས་སྣ་ཚོགས་མྱུར་དུ་འགྱུར་
[043-200a3] ཞིང་ལྡོག་པ་དང། །རྣམ་ཤེས་མཐའ་ཡས་འབྱུང་ལ་རྟག་ཏུ་མཁས་པ་འཇུག་ཉོན་མོངས་མཐའ་ཡས་སྦྱོར་དང་གྲོགས་སུ་འགྱུར་བ་དང་།ཀུན་ནས་འཁོར་དང་བག་ཉལ་འགྲོ་
[043-200a4] རྒྱུད་མཚམས་སྦྱོར་དང། །ལས་རྣམས་སྣ་ཚོགས་རྣམ་པར་ཕྱེ་ལའང་དེ་བཞིན་འཇུག་རྒྱུ་དང་འགོག་དང་དེ་བཞིན་འབྲས་བུ་འཇིག་པའང་ཡང་དག་འཇུག་དབང་པོ་རྣོ་དང་ཐ་
[043-200a5] མ་འབྲིང་དང་ཡངས་པ་དང། །ཐ་དང་སྔོན་དང་ཕྱི་མའི་མཐའ་ལའང་ཡང་དག་འཇུག་མོས་པ་དགེ་དང་མི་དགེ་སྣ་ཚོགས་དུ་མ་དག་སྟོང་ཕྲག་བརྒྱད་ཅུ་རྩ་བཞི་ཀུན་ལ་ཡང་དག་
[043-200a6] འཇུག་ཁམས་ཀྱི་རྣམ་པ་ཉོན་མོངས་ལྟ་བ་སྲིད་པ་རྣམས། །ཐིབས་པོར་གྱུར་བ་སྔ་ཕྱི་མེད་ཅིང་འཆད་མེད་དང། །བག་ཉལ་བསམ་པ་ལྷན་ཅིག་སྐྱེས་པའི་རྒྱུད་རྣམས་ཀྱི། །སེམས་
[043-200a7] རྣམས་ཀུན་རྒྱུ་འབྲེལ་ཅིང་རྒྱུན་ཆད་མི་འགྱུར་བ། །བསམ་པ་བག་ཉལ་རྒྱུད་ཡོད་དངོས་པོ་མ་ཡིན་ཏེ། །ཡུལ་ལ་མི་གནས་བསམ་པ་ཡོངས་སུ་འབྲལ་མི་འགྱུར། །ཤེས་པ་དཀའ་


[043-200b0] [200B] 
[043-200b1] རྡོ་རྗེ་ལྟ་བུའི་ལམ་གྱིས་ཆོད་འགྱུར་གཞན་གྱིས་མིན། །རྒྱུད་དྲུག་སྐྱེ་བ་རྣམ་པར་ཕྱེ་ལ་རབ་ཏུ་འཇུག་སྲེད་རླན་མ་རིག་མུན་པ་དེ་བཞི་ལས་ཀྱི་
[043-200b2] ཞིང༑ ༑རྣམ་ཤེས་ས་བོན་ཅན་འབྱུང་མྱུ་གུ་མིང་དང་གཟུགས་།ཁམས་གསུམ་སྔོན་མཐའ་མེད་པར་དེ་དག་རབ་ཏུ་འཇུག་དེ་དག་བག་ཆགས་ཚུལ་དང་ཉོན་མོངས་ལས་དང་སེམས། །
[043-200b3] འདོད་ཆགས་བྲལ་བས་ལམ་གྱི་རྒྱུད་དུ་འབྱུང་བ་མིན། །སེམས་ཅན་ཕུང་པོ་གསུམ་དུ་ངེས་པ་ཡང་དག་ཤེས། །ལྟ་བར་བྱིང་བ་ཤེས་པའི་ལམ་དང་དེ་དག་ལྡན། །དེ་འདྲའི་ཤེས་ལྡན་ས་
[043-200b4] མཆོག་འདི་ལ་གནས་པ་སྟེ། །སེམས་ཅན་བསམ་པ་མོས་པ་དབང་པོའི་ཚུལ་བཞིན་དུ། །ཆོས་རྣམས་རྣམ་པར་ཕྱེ་ཞིང་ཤིན་ཏུ་སྟོན་པ་བྱེད། །ཐ་དད་ཡང་དག་དོན་ཤེས་ངེས་ཚིག་སྤོབས་
[043-200b5] པ་ཡིས། །དེ་དག་ཆོས་སྨྲའི་ཚུལ་ལ་གནས་པ་རབ་ཏུ་ཐོབ། །སེང་གེ་ཁྱུ་མཆོག་དཔེ་འདྲ་རི་ཡི་རྒྱལ་པོ་འདྲ། །བདུད་རྩི་སྤྲིན་ཆེན་ཞིམ་པའི་ཆར་ཡང་རབ་ཏུ་འབབས། །ཀླུ་ཡི་དབང་པོས་རྒྱ་མཚོ་
[043-200b6] རྒྱས་པ་བྱེད་པ་བཞིན། །དོན་གྱི་དོན་ཤེས་དེ་བཞིན་ཆོས་ཉིད་རབ་ཏུ་ཤེས། །ངེས་ཚིག་རྗེས་སུ་སོང་ཞིང་སྤོབས་པ་རབ་ཏུ་ཐོབ། །དེ་དག་གྲངས་མེད་སྟོང་ཕྲག་བཅུ་ཡི་གཟུངས་ཐོབ་བས། །
[043-200b7] ཆོས་རྣམས་འཛིན་པ་རྒྱ་མཚོ་སྤྲིན་ཆེན་ཆར་འཛིན་བཞིན། །དེ་དག་དེ་འདྲའི་ཏིང་འཛིན་གཟུངས་གསལ་ཐོབ་གྱུར་པས། །སྐད་ཅིག་གཅིག་གིས་སངས་རྒྱས་མང་པོ་སྟོང་ཡང་མཐོང། །རིན་


[043-201a0] [201A] 
[043-201a1] ༄༅། །ཆེན་ཆོས་རྣམས་ཐོས་ནས་ཡང་དུ་སྟོན་བྱེད་དེ། །ཚིག་གི་དཀྱིལ་འཁོར་རྣམ་དག་དབྱངས་ཀྱི་ཡན་ལག་ལྡན། །འདོད་ན་སྟོང་གསུམ་འཇིག་རྟེན་ཁམས་སུ་
[043-201a2] གཏོགས་པ་ཡི། །སེམས་ཅན་བསམ་སེམས་སྣ་ཚོགས་ཚུལ་བཞིན་སྨིན་བྱེད་ཅིང། །ཐམས་ཅད་བསམ་པ་དབང་པོ་ཇི་བཞིན་ཚིམ་པར་བྱེད། །གླིང་བཞི་རྒྱ་མཚོའི་སྤྲིན་བཞིན་
[043-201a3] ཡང་དག་རབ་ཏུ་འཇུག་དེ་བས་གོང་དུ་ལེགས་ལྡན་བརྩོན་འགྲུས་རབ་ཐོབ་པ། །སྐྲ་རྩེའི་གོ་གཅིག་བསམ་གྱིས་མི་ཁྱབ་སེམས་པ་བྱེད་།སེམས་ཅན་སྣ་ཚོགས་མང་ལ་བདེ་གཤེགས་
[043-201a4] ཆོས་སྟོན་པ། །ཐོས་ནས་ས་བོན་ཀུན་འཛིན་ས་བཞིན་ཡོངས་སུ་འཛིན་།ཕྱོགས་རྣམས་བཅུ་པོའི་སེམས་ཅན་མང་པོ་ཇི་སྙེད་པ། །དེ་དག་ཐམས་ཅད་འཁོར་གཅིག་འདུས་པར་འཁོད་
[043-201a5] གྱུར་ཀྱང། །དེ་དག་བསམ་པ་སྐད་ཅིག་གཅིག་གིས་བསམ་བྱས་ཤིང་།སྒྲ་སྐད་གཅིག་གིས་དེ་དག་ཐམས་ཅད་ཚིམ་པར་བྱེད། །འདི་ལ་གནས་པ་ཆོས་རྒྱལ་ལྷ་མི་མཆོག་ཏུ་འགྱུར། །
[043-201a6] རྒྱལ་བའི་སྲས་པོ་ཆོས་ཀྱིས་ཡོངས་སུ་སྐྱོང་བ་ཡིན། །ཉིན་མཚན་ཀུན་ཏུ་རྒྱལ་བ་རྣམས་དང་རྟག་པར་འགྲོགས། །ཟབ་ཡངས་ཡེ་ཤེས་རྣམ་པར་ཐར་པ་ལྡན་པར་གནས། །དེ་དག་ཡང་
[043-201a7] དུ་སངས་རྒྱས་ཁྲག་ཁྲིག་བསྙེན་བཀུར་བྱེད། །འཁོར་ལོས་བསྒྱུར་བའི་རྒྱན་བཟང་ཡོངས་སུ་བྱང་བ་བཞིན། །དེ་ཡི་འོད་ཀྱང་ཉོན་མོངས་ཐིབས་པོ་སྣང་བ་བྱེད། །ཚངས་པའི་འོད་ཀྱིས་སྟོང་


[043-201b0] [201B] 
[043-201b1] །འདི་ལ་གནས་པ་ལེགས་ལྡན་ཚངས་ཆེན་འཇིག་རྟེན་དུ། །སྐྱེ་འགྱུར་ཐེག་གསུམ་སྟོན་ལ་མཁས་ཤིང་མཐུ་ཡོད་པ། །འགྲོ་བ་ཀུན་ལ་ཕན་ཕྱིར་ཅི་ཙམ་
[043-201b2] གང་ཡང་རུང། །ཡོན་ཏན་ཤེས་ལྡན་བདེ་གཤེགས་ཡེ་ཤེས་ལྡན་པ་བསྔོ། །གྲངས་མེད་ཞིང་དུ་གཏོགས་པའི་རྡུལ་ཕྲན་དུ་ཡོད་པ། །དེ་སྙེད་ཏིང་འཛིན་སྐད་ཅིག་གཅིག་ཏུ་བརྟན་པས་
[043-201b3] ཐོབ༑ ༑ཕྱོགས་རྣམས་ཀུན་གྱི་རྒྱལ་བ་མཐོང་ཞིང་གསུང་ཡང་ཉན། །ཡན་ཆད་སྨོན་ལམ་ལྡན་པ་ཚད་མེད་རྣམ་པར་འཕྲུལ། །འདི་ནི་ས་རབ་དགུ་པ་སྟེ། །ཡེ་ཤེས་ཆེན་པོས་རྣམ་པར་
[043-201b4] སྤྱོད༑ ༑ཟབ་ཅིང་བལྟ་དཀའ་ཤིན་ཏུ་ཕྲ། །རྒྱལ་བའི་སྲས་ཀྱིས་བསྟན་པ་ཡིན། །ལེགས་པའི་བློ་གྲོས་ཞེས་བྱ་བ་སྟེ། བྱང་ཆུབ་སེམས་དཔའི་ས་དགུ་པའོ།། །བམ་པོ་
[043-201b5] ལྔ་བཅུ་གཉིས་པ། སྤྱོད་པ་བླ་ན་མེད་པ་འདི་ཐོས་ནས། །གཙང་གནས་ལྷ་རྣམས་བྱེ་བ་རབ་ཏུ་དགའ། །དབང་པོ་ཚིམ་པར་བར་སྣང་མཁའ་ལ་གནས། །བདེ་བར་གཤེགས་ལ་རྗེ་
[043-201b6] སར་མཆོད་པ་བྱེད། །བྱང་ཆུབ་སེམས་དཔའ་བྱེ་བ་བསམ་ཡས་པ། །བར་སྣང་མཁའ་གནས་རབ་ཏུ་དགའ་གྱུར་ཅིང། །སྤོས་སྤྲིན་ཚད་མེད་ཡིད་དུ་འོང་བ་དག་འགྲོ་བའི་ཉོན་མོངས་
[043-201b7] སེལ་བ་དྲི་ཞིམ་བདུག་པ་བྱེད། །ལྷ་ཡི་དབང་པོ་དབང་སྒྱུར་རབ་དགའ་ཞིང། །བར་སྣང་གནས་ལས་ལྷ་འཁོར་ཁྲག་ཁྲིག་དང། །རིམ་གྲོ་བཅས་པར་གོས་རྣམས་འདོར་བར་བྱེད། །


[043-202a0] [202A] 
[043-202a1] ༄༅། །ཡིད་འོང་གོས་བརྒྱ་ཡོངས་སུ་བསྐོར་བ་བྱས། །ལྷ་ཡི་བུ་མོ་མང་པོ་ཤིན་ཏུ་དགའ། །བདེ་བར་གཤེགས་ལ་རྗེས་ས་མཆོད་པ་བྱེད། །རོལ་མོ་བརྡུང་བ་བྱེ་བ་
[043-202a2] ཁྲག་ཁྲིག་བྱེད། །འདི་འདྲའི་སྒྲ་དབྱངས་ཀུན་ལས་བྱུང་བར་གྱུར། །ཞིང་མཆོག་གཅིག་ན་བདེ་བར་གཤེགས་པ་བཞུགས། །ཞིང་རྣམས་ཀུན་ཏུ་སྐུ་གཟུགས་རབ་ཏུ་བསྟན། །སྐུ་
[043-202a3] གཟུགས་ཁྲག་ཁྲིག་སྣ་ཚོགས་ཡིད་དུ་འོང། །ཆོས་དབྱིངས་རྒྱ་ཆེན་ཡོངས་སུ་རྒྱས་པར་གང། །སྤུ་གཅིག་རྩེ་ནས་བདེ་གཤེགས་འོད་བཀྱེ་བ། །འགྲོ་བའི་ཉོན་མོངས་ཡོངས་སུ་
[043-202a4] ཞི་བར་འཕྲོ། །ཞིང་གི་རྡུལ་ཁམས་ཟད་པར་ནུས་འགྱུར་གྱི། །དེ་དག་བགྲང་བས་ཤེས་པར་མི་ནུས་སོ། །ལ་ལས་སངས་རྒྱས་མཚན་རབ་མངའ་བར་མཐོང། །འཁོར་ལོས་བསྒྱུར་
[043-202a5] བའི་དམ་པར་ལ་ལས་མཐོང། །ཞིང་རྣམས་ལ་ལར་སྤྱོད་པ་མཆོག་མཛད་ཅིང། །དག་ཅིང་ཞི་བར་རྐང་གཉིས་དམ་པ་མཐོང། །དགའ་ལྡན་གནས་ན་མགོན་པོ་བཞུགས་པ་དང། །
[043-202a6] འཕོ་དང་གཤེགས་པར་དེ་བཞིན་རབ་ཏུ་སྣང། །ཞིང་རྣམས་བྱེ་བར་ཡུམ་གྱི་སྐུར་བཞུགས་དང། །ཞིང་རྣམས་ལ་ལར་སྐྱེ་བ་དེ་བཞིན་སྣང། །འགྲོ་བའི་དོན་དུ་མགོན་པོ་འབྱུང་མཛད་
[043-202a7] དང༑ ༑བྱང་ཆུབ་དམ་པ་མཆོག་ཏུ་འཚང་རྒྱ་བའི། །ཆོས་ཀྱི་འཁོར་ལོ་མྱ་ངན་འདའ་བ་དག་ཞིང་མང་ཁྲག་ཁྲིག་ཀུན་ན་དེ་བཞིན་སྣང། །སྒྱུ་མའི་མཁན་པོ་མཁས་པར་ལོབས་གྱུར་པ། །


[043-202b0] [202B] 
[043-202b1] །དེ་བཞིན་སྟོན་པ་ཡེ་ཤེས་མཆོག་མཁྱེན་པ། །སྐུ་གཟུགས་ཀུན་ཏུ་འགྲོ་བ་རྣམས་ལ་སྟོན། །སྟོང་པ་ཞི་བ་རང་བཞིན་མཚན་ཉིད་མེད། །
[043-202b2] ཆོས་ཉིད་བར་སྣང་མཁའ་དང་མཉམ་པར་ཡང། །སངས་རྒྱས་སྟོན་པ་དོན་དམ་དེ་ཉིད་དུ། །སངས་རྒྱས་སྤྱོད་ཡུལ་མཆོག་གིས་ཡང་དག་བསྟན། །བདེ་གཤེགས་སྤྱོད་ཡུལ་རང་བཞིན་
[043-202b3] ཅི་འདྲ་བ། །སེམས་ཅན་ཀུན་གྱི་ཆོས་ཉིད་དེ་འདྲ་སྟེ། །མཚན་དང་མཚན་གཞི་མཉམ་པ་ཉིད་ཀྱིས་འདྲ། །མཚན་ཉིད་མེད་པ་ཆོས་རྣམས་ཀུན་གྱི་མཆོག་བདེ་གཤེགས་ཡེ་ཤེས་དོན་དུ་
[043-202b4] སུ་གཉེར་བས། །རྟོག་དང་རྣམ་རྟོག་ཡོངས་རྟོག་ཡོངས་སུ་སྤངས་།དངོས་དང་དངོས་མེད་མཉམ་ཉིད་ཤེས་པར་གྱིས། །མྱུར་དུ་མི་ཡི་གཙོ་བོ་མཆོག་ཏུ་འགྱུར། །འདི་འདྲའི་སྒྲ་སྐད་སྟོང་
[043-202b5] སྙེད་དུ། །སྙན་པའི་དབྱངས་སུ་བརྗོད་བྱས་ནས། །ལྷ་ཡི་བུ་མོ་མི་སྨྲ་ཞིང། །ཞི་ལ་དགའ་བར་བདེ་གཤེགས་ལྟ། །འཁོར་རྣམས་ཞི་བར་ཤེས་གྱུར་ནས། །རྣམ་ཐར་ཟླ་བ་འཇིགས་མེད་པས། །
[043-202b6] རྡོ་རྗེའི་སྙིང་པོ་འཇིགས་མེད་པ། །རྒྱལ་སྲས་དེ་ལ་ཡང་སྨྲས་པ། །བཅུ་པར་ཡང་དག་འཕར་བ་ཡི། །རྣམ་པ་ཡོན་ཏན་སྤྱོད་ཡུལ་དང། །མཚན་མ་དག་དང་ཆོ་འཕྲུལ་རྣམས། །མཁས་པས་
[043-202b7] ཀུན་ཀྱང་བསྟན་པར་མཛོད། །བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་དགུ་པའི་བར་དུ་ཤེས་


[043-203a0] [203A] 
[043-203a1] ༄༅། །པར་བྱ་བ་ཚད་མེད་པ་ཡོངས་སུ་བརྟགས་པའི་བློས་རྣམ་པར་དབྱེ་བ་ཤིན་ཏུ་རྣམ་པར་ཕྱེ་བ། ཆོས་དཀར་པོ་ཤིན་ཏུ་རྫོགས་པ་བསགས་པར་བྱ་བའི་ཚོགས་མཐའ་ཡས་
[043-203a2] པ་ཤིན་ཏུ་བསགས་པ། བསོད་ནམས་དང་ཡེ་ཤེས་ཀྱིས་ཚོགས་ཡོངས་སུ་ཟིན་པ། སྙིང་རྗེ་ཆེན་པོ་ཤིན་ཏུ་ཡངས་པ་ཐོབ་པ། འཇིག་རྟེན་གྱི་ཁམས་རྣམ་པར་ཕྱེ་བ་རྣམ་པ་ཐ་དད་པ་ལ་
[043-203a3] མཁས་པ། སེམས་ཅན་གྱི་ཁམས་ཐིབས་པོས་ཉེ་བར་སྤྱོད་པ་ལ་རབ་ཏུ་ཞུགས་པ། དེ་བཞིན་གཤེགས་པའི་སྤྱོད་ཡུལ་ལ་འཇུག་པ་དང་ལྡན་པའི་འདུ་ཤེས་དང། ཡིད་ལ་བྱེད་པ་
[043-203a4] ཅན་སྟོབས་དང། མི་འཇིགས་པ་དང། སངས་རྒྱས་ཀྱི་ཆོས་ལ་ལྷག་པར་དམིགས་པའི་རྗེས་སུ་སོང་བ་ནི། རྣམ་པ་ཐམས་ཅད་དུ་ཐམས་ཅད་མཁྱེན་པའི་ཡེ་ཤེས་ལ་དབང་བསྐུར་
[043-203a5] བའི་ས་ཐོབ་པ་ཞེས་བྱའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་ཡེ་ཤེས་དེ་ལྟ་བུ་དང་ལྡན་ཞིང་དབང་བསྐུར་བའི་ས་ཐོབ་པ་དེ་ལ་བྱང་ཆུབ་སེམས་དཔའི་ཏིང་ངེ་འཛིན་དྲི་མ་
[043-203a6] མེད་པ་ཞེས་བྱ་བ་མངོན་དུ་འགྱུར་རོ། །བྱང་ཆུབ་སེམས་དཔའི་ཏིང་ངེ་འཛིན་ཆོས་ཀྱི་དབྱིངས་རྣམ་པར་ཕྱེ་བ་ལ་འཇུག་པ་ཞེས་བྱ་བ་དང། སྙིང་པོ་བྱང་ཆུབ་ཀྱི་རྒྱན་རྣམ་པར་ཕྱེ་བ་ཞེས་བྱ་
[043-203a7] བ་དང༑ འོད་ཟེར་གྱི་མེ་ཏོག་རྣམ་པ་ཐམས་ཅད་ཅེས་བྱ་བ་དང་རྒྱ་མཚོའི་སྙིང་པོ་ཞེས་བྱ་བ་དང། རྒྱ་མཚོའི་རྒྱ་ཞེས་བྱ་བ་དང། ནམ་མཁའི་དབྱིངས་ལྟར་ཡངས་པ་ཞེས་བྱ་བ་དང། ཆོས་


[043-203b0] [203B] 
[043-203b1] དང། སེམས་ཅན་ཐམས་ཅད་ཀྱི་སེམས་དང་སྤྱོད་པའི་རྗེས་སུ་སོང་བ་ཞེས་བྱ་བ་དང། ད་ལྟར་བྱུང་བའི་སངས་རྒྱས་ཐམས་
[043-203b2] ཅད་མངོན་སུམ་དུ་བཞུགས་པ་ཞེས་བྱ་བ་མངོན་དུ་འགྱུར་ཏེ། དེ་ལ་དེ་དག་ལ་སོགས་པ་ཏིང་ངེ་འཛིན་བརྒྱ་སྟོང་ཕྲག་གྲངས་མེད་པ་ཕྲག་བཅུ་མངོན་དུ་འགྱུར་རོ། །དེ་ཏིང་ངེ་འཛིན་དེ་དག་
[043-203b3] ཐམས་ཅད་ལ་མཉམ་པར་གཞོག་ཅིང་རྣམ་པར་ལྡང་ངོ། །དེ་ཏིང་ངེ་འཛིན་ལ་མཁས་པ་དང་ལྡན་པ་ཡིན་ཏེ། ཏིང་ངེ་འཛིན་གྱི་དགོས་པ་དེ་དག་ཐམས་ཅད་ལའང་རབ་ཏུ་སྤྱོད་དོ། །ཏིང་ངེ་
[043-203b4] འཛིན་བརྒྱ་སྟོང་གྲངས་མེད་པ་ཕྲག་བཅུའི་ཐ་མ་ལ་ཐམས་ཅད་མཁྱེན་པའི་ཡེ་ཤེས་ཀྱི་ཁྱད་པར་གྱིས་མངོན་པར་དབང་བསྐུར་བ་ཞེས་བྱ་བའི་བྱང་ཆུབ་སེམས་དཔའི་ཏིང་ངེ་འཛིན་མངོན་དུ་
[043-203b5] འགྱུར་ཏེ། དེ་མངོན་དུ་གྱུར་མ་ཐག་ཏུ་སྟོང་གསུམ་བརྒྱ་སྟོང་ཕྲག་བཅུའི་ཐ་གྲུ་དང་མཉམ་པའི་རིན་པོ་ཆེའི་པདྨོ་ཆེན་པོ་རིན་པོ་ཆེ་ཐམས་ཅད་ཀྱིས་རྣམ་པ་ཐམས་ཅད་དུ་སྤྲས་ཤིང་བརྒྱན་
[043-203b6] པ༑ འཇིག་རྟེན་ཐམས་ཅད་ཀྱི་སྤྱོད་ཡུལ་ལས་འདས་པ། འཇིག་རྟེན་ལས་འདས་པའི་དགེ་བའི་རྩ་བས་བྱུང་བ། སྒྱུ་མའི་རང་བཞིན་དང་སྤྱོད་ཡུལ་གྱིས་ཡོངས་སུ་གྲུབ་པ། ཆོས་ཀྱི་
[043-203b7] དབྱིངས་ལ་ཤིན་ཏུ་གནས་པར་སྣང་བ། ལྷ་རྫས་ཀྱི་ཡུལ་ལས་ཤིན་ཏུ་འདས་པ། ནོར་བུ་རིན་པོ་ཆེ་བཻ་ཌཱུ་རྱའི་ཆུ་བ་ཆེན་པོ་ཅན་ཙན་དན་གྱི་རྒྱལ་པོ་མཚུངས་པ་མེད་པའི་སྙིང་པོ་ཅན་


[043-204a0] [204A] 
[043-204a1] ༄༅། །ཨསྨ་གརྦྷ་རབ་ཀྱི་ཟེ་བ་ཅན། འཛམ་བུ་ཆུ་ཀླུང་གིས་གསེར་ལྟར་སྣང་བའི་ལོ་མ་ཅན། འོད་ཟེར་ཚད་མེད་པས་ཤིན་ཏུ་རྒྱས་པའི་ལྷུན་ཅན། རིན་པོ་ཆེ་
[043-204a2] ཐམས་ཅད་ཀྱི་ནང་ཡོངས་སུ་སྤྲས་པ། རིན་པོ་ཆེ་མུ་མེད་པའི་དྲ་བས་ཀུན་ནས་ཡོག་པ། སྟོང་གསུམ་བརྒྱ་སྟོང་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་ཀྱི་རིན་པོ་ཆེའི་པདྨོ་ཆེན་
[043-204a3] པོའི་འཁོར་དང་ལྡན་པ་འབྱུང་བར་འགྱུར་ཏེ། བྱང་ཆུབ་སེམས་དཔའ་དེའི་ལུས་ཀྱང་དེ་དང་རྐྱེན་དུ་འཚམ་ཞིང། དེའི་ཚུལ་དང་མཐུན་པར་གནས་སོ། །དེ་ཐམས་ཅད་མཁྱེན་པའི་
[043-204a4] ཡེ་ཤེས་ཀྱི་ཁྱད་པར་གྱིས་དབང་བསྐུར་བ་དང་ལྡན་པའི་ཏིང་ངེ་འཛིན་ཐོབ་མ་ཐག་ཏུ་རིན་པོ་ཆེའི་པདྨོའི་རྒྱལ་པོ་ཆེན་པོ་དེ་ལ་འདུག་པར་སྣང་སྟེ། རིན་པོ་ཆེའི་པདྨོའི་རྒྱལ་པོ་ཆེན་པོ་དེ་ལ་བྱང་
[043-204a5] ཆུབ་སེམས་དཔའ་དེ་འདུག་མ་ཐག་ཏུ་རིན་པོ་ཆེའི་པདྨོའི་རྒྱལ་པོ་ཆེན་པོ་དེའི་འཁོར་རིན་པོ་ཆེའི་པདྨོ་ཇི་སྙེད་བྱུང་བ་དེ་སྙེད་ཀྱི་བྱང་ཆུབ་སེམས་དཔས་བྱང་ཆུབ་སེམས་དཔའ་དེ་
[043-204a6] ཡོངས་སུ་བསྐོར་ཏེ། རིན་པོ་ཆེའི་པདྨོ་ཆེན་པོ་དེ་དག་ལ་འཁོད་ནས། བྱང་ཆུབ་སེམས་དཔའ་དེ་ཉིད་ལ་ལྟ་ཞིང། དེ་དག་རེ་རེ་ཡང་ཏིང་ངེ་འཛིན་བརྒྱ་སྟོང་ཕྲག་བཅུ་བཅུ་ལ་སྙོམས་
[043-204a7] པར་འཇུག་གོ་བྱང་ཆུབ་སེམས་དཔའ་དེ་དང། བྱང་ཆུབ་སེམས་དཔའ་དེ་དག་གིས་མཉམ་པར་བཞག་མ་ཐག་ཏུ་འཇིག་རྟེན་གྱི་ཁམས་མ་ལུས་པར་གཡོ་བར་འགྱུར་རོ། །ངན་


[043-204b0] [204B] 
[043-204b1] །ཆོས་ཀྱི་དབྱིངས་ཐམས་ཅད་སྣང་བས་རྒྱས་པར་འགྱུར་རོ། །འཇིག་རྟེན་གྱི་ཁམས་ཐམས་ཅད་ཡོངས་སུ་དག་པར་འགྱུར་རོ། །ཞིང་ཐམས་
[043-204b2] ཅད་དུ་སངས་རྒྱས་ཀྱི་སྒྲ་གྲག་པར་འགྱུར་རོ། །སྐལ་བ་དང་སྤྱོད་པ་མཐུན་པའི་བྱང་ཆུབ་སེམས་དཔའ་ཐམས་ཅད་ཀྱང་འདུ་བར་འགྱུར་རོ། །འཇིག་རྟེན་གྱི་ཁམས་ཐམས་ཅད་
[043-204b3] ཀྱི་ལྷ་དང་མིའི་རོལ་མོ་བརྡུང་བ་དང། དཀྲོལ་བའི་སྒྲ་ཡང་འབྱུང་བར་འགྱུར་རོ། །སེམས་ཅན་ཐམས་ཅད་ཀྱི་བདེ་བ་ཡང་སྐྱེ་བར་འགྱུར་རོ། །ཡང་དག་པར་རྫོགས་པའི་སངས་
[043-204b4] རྒྱས་ཐམས་ཅད་ལ་བསམ་གྱིས་མི་ཁྱབ་པའི་མཆོད་པ་དང། རིམ་གྲོ་ཡང་རབ་ཏུ་འབྱུང་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་ཀྱང་རྣམ་
[043-204b5] པར་དམིགས་པར་འགྱུར་ཏེ། དེ་ཅིའི་ཕྱིར་ཞེ་ན། ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་དེ་ནི་རིན་པོ་ཆེའི་པདྨོའི་རྒྱལ་པོ་དེ་ལ་འདུག་མ་ཐག་ཏུ་རྐང་པའི་མཐིལ་གཉིས་
[043-204b6] ཀྱི་འོག་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུ་འབྱུང་ངོ། །བྱུང་ནས་ཀྱང་ཕྱོགས་བཅུར་མནར་མེད་པའི་སེམས་ཅན་དམྱལ་བ་ཆེན་པོ་ཡན་ཆད་སྣང་བར་བྱས་ཏེ། སྡུག་བསྔལ་
[043-204b7] རྣམས་ཀྱང་རབ་ཏུ་ཞི་བར་བྱེད་དོ། །པུས་མོའི་ལྷ་ང་གཉིས་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུ་འབྱུང་སྟེ། བྱུང་ནས་ཀྱང་ཕྱོགས་བཅུར་བྱོལ་སོང་གི་སྐྱེ་གནས་ཀྱི་གནས་


[043-205a0] [205A] 
[043-205a1] ༄༅། །ཐམས་ཅད་སྣང་བར་བྱས་ནས། སྡུག་བསྔལ་རྣམས་ཀྱང་རབ་ཏུ་ཞི་བར་བྱེད་དོ། །ལྟེ་བའི་དཀྱིལ་འཁོར་ནས་འོད་ཟེར་བརྒྱ་སྟོང་གྲངས་མེད་པ་ཕྲག་
[043-205a2] བཅུ་འབྱུང་སྟེ། བྱུང་ནས་ཀྱང་ཕྱོགས་བཅུར་གཤིན་རྗེའི་འཇིག་རྟེན་གྱི་ཁམས་ཐམས་ཅད་སྣང་བར་བྱས་ནས། སྡུག་བསྔལ་རྣམས་ཀྱང་རབ་ཏུ་ཞི་བར་བྱེད་དོ། །གཡས་གཡོན་
[043-205a3] གྱི་རྩིབ་ལོགས་གཉིས་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུ་འབྱུང་སྟེ། བྱུང་ནས་ཀྱང་ཕྱོགས་བཅུར་མིའི་གནས་རྣམས་སྣང་བར་བྱས་ཏེ། སྡུག་བསྔལ་རྣམས་ཀྱང་
[043-205a4] རབ་ཏུ་ཞི་བར་བྱེད་དོ། །ལག་པའི་མཐིལ་གཉིས་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུ་འབྱུང་སྟེ། བྱུང་ནས་ཀྱང་ཕྱོགས་བཅུར་ལྷ་དང་ལྷ་མ་ཡིན་གྱི་གནས་རྣམས་
[043-205a5] སྣང་བར་བྱས་ནས། སྡུག་བསྔལ་རྣམས་ཀྱང་རབ་ཏུ་ཞི་བར་བྱེད་དོ། །ཕྲག་པ་གཉིས་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུ་འབྱུང་སྟེ། བྱུང་ནས་ཀྱང་ཕྱོགས་བཅུར་
[043-205a6] ཉན་ཐོས་ཀྱི་ཐེག་པ་པ་རྣམས་ཀྱི་གནས་སྣང་བར་བྱས་ནས། ཆོས་སྣང་བའི་སྒོ་ཡང་ཉེ་བར་བསྒྲུབ་བོ། །རྒྱབ་དང་མགུལ་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུ་འབྱུང་
[043-205a7] སྟེ༑ བྱུང་ནས་ཀྱང་རང་སངས་རྒྱས་ཀྱི་གནས་ཐམས་ཅད་སྣང་བར་བྱས་ནས། ཞི་བའི་ཏིང་ངེ་འཛིན་གྱི་ཚུལ་གྱི་སྒོའང་ཉེ་བར་སྒྲུབ་བོ། །ཁའི་སྒོ་ནས་འོད་ཟེར་བརྒྱ་སྟོང་གྲངས་


[043-205b0] [205B] 
[043-205b1] བྱུང་ནས་ཀྱང་ཕྱོགས་བཅུར་བྱང་ཆུབ་སེམས་དཔའ་སེམས་དང་པོ་བསྐྱེད་པ་ནས་བཟུང་བ་ཡན་ཆད་ས་དགུ་པ་ཐོབ་པའི་བར་དག་སྣང་བར་བྱས་ནས། ཤེས་
[043-205b2] རབ་དང་ཐབས་ཀྱི་ཚུལ་གྱི་སྒོ་ཡང་ཉེ་བར་བསྒྲུབ་བོ། །སྨིན་མཚམས་ཀྱི་མཛོད་སྤུ་ནས་འོད་ཟེར་བརྒྱ་སྟོང་གྲངས་མེད་པ་ཕྲག་བཅུར་འབྱུང་སྟེ། བྱུང་ནས་ཀྱང་ཕྱོགས་བཅུར་བདུད་ཀྱི་གནས་
[043-205b3] ཐམས་ཅད་ཟིལ་གྱི་མནན་ཏེ། དབང་བསྐུར་བའི་ས་ཐོབ་པའི་བྱང་ཆུབ་སེམས་དཔའ་རྣམས་སྣང་བར་བྱས་ནས་དེ་དག་གི་ལུས་སུ་ནུབ་པར་འགྱུར་རོ། །ཡན་ལག་དམ་པའི་སྤྱི་གཙུག་
[043-205b4] ནས་འོད་ཟེར་སྟོང་གསུམ་བརྒྱ་སྟོང་གྲངས་མེད་པ་ཕྲག་བཅུ་ཚང་བའི་རྡུལ་ཤིན་ཏུ་ཕྲ་བ་སྙེད་འབྱུང་སྟེ། བྱུང་ནས་ཀྱང་ཕྱོགས་བཅུར་དེ་བཞིན་གཤེགས་པའི་འཁོར་གྱི་དཀྱིལ་
[043-205b5] འཁོར་ཐམས་ཅད་སྣང་བར་བྱས་ཏེ། འཇིག་རྟེན་ལན་བཅུར་བསྐོར་བ་བྱས་ནས་སྟེང་གི་ནམ་མཁའི་དབྱིངས་ལ་འདུག་སྟེ། འོད་ཟེར་གྱི་དྲ་བའི་དཀྱིལ་འཁོར་དུ་བྱས་ནས། དེ་
[043-205b6] བཞིན་གཤེགས་པ་ལ་མཆོད་ཅིང་རིམ་གྲོ་བྱ་བ་འོད་ཤིན་ཏུ་གསལ་བ་ཞེས་བྱ་བ་རབ་ཏུ་བྱེད་དོ། །མཆོད་པ་དང་རིམ་གྲོ་དེ་ལ་སེམས་དང་པོ་བསྐྱེད་པ་ཉེ་བར་བཟུང་བ་ཡན་ཆད་ས་
[043-205b7] དགུ་པ་ཐོབ་ཀྱི་བར་དུ་དེ་བཞིན་གཤེགས་པ་མཆོད་ཅིང་རིམ་གྲོ་བྱས་པས་བརྒྱའི་ཆར་ཡང་ཉེ་བར་མི་འགྲོའོ། །སྟོང་གི་ཆ་དང་བརྒྱ་སྟོང་གི་ཆ་དང། ཁྲག་ཁྲིག་གི་ཆ་དང། ཁྲག་


[043-206a0] [206A] 
[043-206a1] ༄༅། །ཁྲིག་བརྒྱའི་ཆ་དང། ཁྲག་ཁྲིག་སྟོང་གི་ཆ་དང་ཁྲག་ཁྲིག་བརྒྱ་སྟོང་གི་ཆ་དང། བྱེ་བ་ཁྲག་ཁྲིག་བརྒྱ་སྟོང་གི་ཆར་ཡང་ཉེ་བར་མི་འགྲོའོ། །གྲངས་
[043-206a2] དང༑ ཆ་དང། བགྲང་བ་དང། དཔེ་དང། རྒྱུར་ཡང་ཉེ་བར་མི་འགྲོ་བ་ནས། བསྒྲུན་པ་ཙམ་གྱི་བར་དུའང་མི་ཆོག་གོ་འོད་ཟེར་གྱི་དྲ་བའི་དཀྱིལ་འཁོར་ཆེན་པོ་དེ་ལས་
[043-206a3] ཕྱོགས་བཅུ་ན་མེ་ཏོག་ཏུ་གདགས་པ་དང། སྤོས་དང། བདུག་པ་དང་ཕྲེང་བ་དང། བྱུག་པ་དང། ཕྱེ་མ་དང། ན་བཟའ་དང། གདུགས་དང། རྒྱལ་མཚན་དང་
[043-206a4] བ་དན་དང། རིན་པོ་ཆེའི་རྒྱན་དང། ནོར་བུ་རིན་པོ་ཆེར་གདགས་པ་ཅི་ཡོད་པ་དེ་དག་ཐམས་ཅད་ལས་ལྷག་ཅིང་འཇིག་རྟེན་གྱི་ཡུལ་ཐམས་ཅད་ལས་འདས་པའི་དགེ་བའི་
[043-206a5] རྩ་བའི་དབང་གིས་གྲུབ་པ་དག་སྤྲིན་ཆེན་པོའི་ཆར་བཞིན་དུ་མངོན་པར་འབབ་བོ། །མཆོད་པ་དེ་དག་སེམས་ཅན་གང་གིས་མཐོང་བ་དེ་དག་ཐམས་ཅད་ཀྱང་བླ་ན་མེད་པ་
[043-206a6] ཡང་དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་རོ། །མཆོད་པ་དང་རིམ་གྲོའི་རྣམ་པ་དེ་ལྟ་བུ་དག་བྱས་ནས་ཀྱང་འོད་ཟེར་དེ་དག་གིས་དེ་བཞིན་གཤེགས་པའི་
[043-206a7] འཁོར་གྱི་དཀྱིལ་འཁོར་ཐམས་ཅད་སྣང་བར་བྱས་ནས། འཇིག་རྟེན་ལན་བཅུར་བསྐོར་བ་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་


[043-206b0] [206B] 
[043-206b1] དེ་ནས་དེ་བཞིན་གཤེགས་པ་དེ་དག་དང། བྱང་ཆུབ་སེམས་དཔའ་དེ་དག་གིས་འཇིག་རྟེན་གྱི་ཁམས་འབྱམས་ཀླས་པ་
[043-206b2] ཆེ་གེ་མོ་ཞིག་ཏུ་དེ་ལྟ་བུའི་སྤྱོད་པ་དང་ལྡན་པའི་བྱང་ཆུབ་སེམས་དཔའ་དབང་བསྐུར་བའི་དུས་ལ་བབ་པར་ཐུགས་སུ་ཆུད་དོ། །ཀྱེ་རྒྱལ་བའི་སྲས་དག་དེར་ཕྱོགས་བཅུ་ནས་བྱང་
[043-206b3] ཆུབ་སེམས་དཔའི་ས་དགུ་ལ་གནས་པའི་བར་གྱི་བྱང་ཆུབ་སེམས་དཔའ་མཐའ་ཡས་པ་འོངས་ཏེ། བྱང་ཆུབ་སེམས་དཔའ་དེ་ལ་ཀུན་ནས་བསྐོར་ནས་མཆོད་པ་ཆེན་པོ་བྱས་ཏེ་
[043-206b4] བྱང་ཆུབ་སེམས་དཔའ་དེ་ཉིད་ལ་ལྟ་ཞིང་ཏིང་ངེ་འཛིན་སྟོང་ཕྲག་བཅུ་བཅུ་ལ་སོ་སོ་ནས་མཉམ་པར་གཞོག་གོ་བྱང་ཆུབ་སེམས་དཔའ་དབང་བསྐུར་བའི་ས་ཐོབ་པ་རྣམས་ཀྱི་དཔལ་
[043-206b5] གྱི་བེའུ་དང། རྡོ་རྗེ་དང། བཀྲ་ཤིས་ལས་བདུད་ཀྱི་དགྲ་ལས་རྣམ་པར་རྒྱལ་བ་ཞེས་བྱ་བའི་འོད་ཟེར་ཆེན་པོ་གཅིག་འོད་ཟེར་གྱི་འཁོར་བརྒྱ་སྟོང་གྲངས་མེད་པ་ཕྲག་བཅུ་དང་ལྡན་པར་འབྱུང་སྟེ་བྱུང་
[043-206b6] ནས་ཀྱང་ཕྱོགས་བཅུ་སྣང་བར་བྱས་ནས། ཆོ་འཕྲུལ་མུ་མེད་པར་ཡང་དག་པར་བསྟན་ཏེ། བྱང་ཆུབ་སེམས་དཔའ་དེའི་དཔལ་གྱི་བེའུ་དང། རྡོ་རྗེ་དང། བཀྲ་ཤིས་སུ་ནུབ་པར་
[043-206b7] འགྱུར་རོ། །འོད་ཟེར་དེ་དག་དེར་ནུབ་མ་ཐག་ཏུ་བྱང་ཆུབ་སེམས་དཔའ་དེའི་སྟོབས་དང། མཐུ་ཡང་བརྒྱ་ཕྲག་སྟོང་གྱུར་པས་ཀྱང་ལྷག་པར་མངོན་པར་འཕེལ་བར་སྣང་ངོ། །


[043-207a0] [207A] 
[043-207a1] ༄༅། །ཀྱེ༑ རྒྱལ་བའི་སྲས་དག་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་སྨིན་མཚམས་ཀྱི་མཛོད་སྤུ་ནས་
[043-207a2] ཐམས་ཅད་མཁྱེན་པའི་མངོན་པར་ཤེས་པ་དང་ལྡན་པ་ཞེས་བྱ་བའི་འོད་ཟེར་གྱི་འཁོར་གྲངས་མེད་པ་དང་ལྡན་པ་འབྱུང་སྟེ། དེ་དག་གིས་ཕྱོགས་བཅུ་ཐམས་ཅད་
[043-207a3] དུ་འཇིག་རྟེན་གྱི་ཁམས་ཐམས་ཅད་མ་ལུས་པར་སྣང་བར་བྱས་ནས་འཇིག་རྟེན་ལན་བཅུར་བསྐོར་ཏེ། དེ་བཞིན་གཤེགས་པའི་རྣམ་པར་འཕྲུལ་པ་ཆེན་པོ་བསྟན་
[043-207a4] ནས༑ བྱང་ཆུབ་སེམས་དཔའ་བརྒྱ་སྟོང་བྱེ་བ་ཁྲག་ཁྲིག་མང་པོ་ཡང་དག་པར་བསྐུལ་ནས། སངས་རྒྱས་ཀྱི་ཞིང་འབྱམས་ཀླས་པ་ཐམས་ཅད་རྣམ་པ་དྲུག་ཏུ་བསྐྱོད་དེ་
[043-207a5] ངན་སོང་ཐམས་ཅད་ཀྱི་ལམ་གྱི་རྒྱུད་དང། སྐྱེ་བ་དང། ཤི་འཕོ་རབ་ཏུ་ཞི་བར་བྱས་ནས། བདུད་ཀྱི་གནས་ཐམས་ཅད་ཟིལ་གྱིས་མནན་ཏེ། དེ་བཞིན་གཤེགས་པ་
[043-207a6] ཐམས་ཅད་མངོན་པར་འཚང་རྒྱ་བར་རྣམ་པར་སངས་རྒྱས་པའི་སངས་རྒྱས་ཀྱི་གདན་ཡང་དག་པར་བསྟན་ནས། སངས་རྒྱས་ཐམས་ཅད་ཀྱི་འཁོར་གྱི་དཀྱིལ་འཁོར་
[043-207a7] བརྒྱན་པའི་མཐུ་རབ་ཏུ་བསྟན་ཏེ། འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་ཐམས་ཅད་སྣང་བར་བྱས་ནས་ཕྱིར་ལོག་སྟེ་


[043-207b0] [207B] 
[043-207b1] སྟེང་ནས་བསྐོར་བ་བྱས་ཏེ། རྒྱན་ཆེན་པོ་བསྟན་ནས་འོད་ཟེར་དེ་དག་བྱང་ཆུབ་སེམས་དཔའ་དེའི་ཡན་ལག་གི་དམ་
[043-207b2] པར་ནུབ་བོ། །དེའི་འཁོར་གྱི་འོད་ཟེར་རྣམས་ཀྱང་དེ་ལྟར་ཚོགས་པའི་བྱང་ཆུབ་སེམས་དཔའ་རྣམས་ཀྱི་མགོར་ནུབ་པར་འགྱུར་རོ། །འོད་ཟེར་དེ་དག་གིས་ཕོག་མ་ཐག་ཏུ་བྱང་ཆུབ་
[043-207b3] སེམས་དཔའ་དེ་དག་གིས་སྔན་ཆད་མ་ཐོབ་པའི་ཏིང་ངེ་འཛིན་སྟོང་ཕྲག་བཅུ་བཅུ་རབ་ཏུ་ཐོབ་བོ། །འོད་ཟེར་དེ་དག་ཀྱང་དུས་གཅིག་ཏུ་བྱང་ཆུབ་སེམས་དཔའ་དེའི་ཡན་ཆད་དམ་པ་
[043-207b4] ལ་འཆར་བར་འགྱུར་ཏེ། བྱང་ཆུབ་སེམས་དཔའ་དེ་ཡང་ཡང་དག་པར་རྫོགས་པའི་སངས་རྒྱས་ཀྱི་ཡུལ་ལ་མངོན་པར་དབང་བསྐུར་བ་ཞེས་བྱའོ། །སྟོབས་བཅུ་ཡོངས་སུ་རྫོགས་
[043-207b5] ནས་ནི་ཡང་དག་པར་རྫོགས་པའི་སངས་རྒྱས་སུ་བགྲང་བ་ཡང་འཐོབ་པར་འགྱུར་རོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོའི་བུ་ཐུ་
[043-207b6] བོ་གཞོན་ནུ་བཙུན་མོ་དམ་པ་ལས་བཙས་པ། རྒྱལ་པོའི་མཚན་དང་ལྡན་པ་དེ་འཁོར་ལོས་བསྒྱུར་བའི་རྒྱལ་པོས་ལྷའི་གླང་པོ་རིན་པོ་ཆེ་ལ་གསེར་གྱི་ཁྲི་དམ་པའི་སྟེང་དུ་བཞག་
[043-207b7] སྟེ༑ སྟེང་དུ་བླ་རེ་བྲེས་ཤིང་གདུགས་དང། རྒྱལ་མཚན་དང། བ་དན་དང། རོལ་མོ་བརྡུང་བ་དང། དཀྲོལ་བ་དང། གླུའི་དབྱངས་ལ་སོགས་པའི་རྒྱན་ཆེན་པོ་བྱས་ཏེ། རྒྱ་མཚོ་


[043-208a0] [208A] 
[043-208a1] ༄༅། །ཆེན་པོ་བཞི་ལས་ཆུ་བླངས་པ་གསེར་གྱི་བུམ་པས་བཅུས་ཏེ། ཆུ་དེས་གཞོན་ནུ་དེའི་སྤྱི་བོ་ནས་མངོན་པར་དབང་བསྐུར་ན་དབང་བསྐུར་མ་ཐག་ཏུ་
[043-208a2] དེ་ནི་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་པ་ཞེས་བྱ་བའི་གྲངས་སུ་འགྲོའོ། །དགེ་བ་བཅུའི་ལས་ཀྱི་ལམ་ཡོངས་སུ་རྫོགས་ནས་ནི་འཁོར་ལོས་བསྒྱུར་བར་བགྲང་བ་
[043-208a3] རབ་ཏུ་འཐོབ་བོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་སངས་རྒྱས་བཅོམ་ལྡན་འདས་དེ་དག་གིས་དབང་བསྐུར་མ་ཐག་ཏུ་ཡེ་ཤེས་ཀྱི་
[043-208a4] དབང་མངོན་པར་བསྐུར་བས་མངོན་པར་དབང་བསྐུར་བ་ཞེས་བྱའོ་།སྟོབས་བཅུ་ཡོངས་སུ་རྫོགས་ནས་ནི་ཡང་དག་པར་རྫོགས་པའི་སངས་རྒྱས་ཀྱི་གྲངས་སུ་འགྲོའོ། །ཀྱེ་
[043-208a5] རྒྱལ་བའི་སྲས་དག་འདི་ནི་གང་གི་དོན་དུ་བྱང་ཆུབ་སེམས་དཔའ་དཀའ་བ་བརྒྱ་སྟོང་དུ་མ་རྩོམ་པའི་བྱང་ཆུབ་སེམས་དཔའི་མངོན་པར་དབང་བསྐུར་བའོ། །དེ་དེ་ལྟར་མངོན་
[043-208a6] པར་དབང་བསྐུར་ཞིང་ཡོན་ཏན་དང་ཡེ་ཤེས་རྣམ་པར་འཕེལ་བ་ནི་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པ་ཞེས་བྱའོ་།ཀྱེ༑ རྒྱལ་བའི་སྲས་དག་དེ་ལ་བྱང་ཆུབ་
[043-208a7] སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔའ་ནི་ཆོས་ཀྱི་ཁམས་ཡང་དག་པར་བསྒྲུབ་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འདོད་པའི་ཁམས་


[043-208b0] [208B] 
[043-208b1] གཟུགས་ཀྱི་ཁམས་ཡང་དག་པར་བསྒྲུབ་པ་དང། གཟུགས་མེད་པའི་ཁམས་ཡང་དག་པར་བསྒྲུབ་པ་དང་འཇིག་རྟེན་གྱི་ཁམས་ཡང་དག་པར་
[043-208b2] བསྒྲུབ་པ་དང། སེམས་ཅན་གྱི་ཁམས་ཡང་དག་པར་བསྒྲུབ་པ་དང་རྣམ་པར་ཤེས་པའི་ཁམས་ཡང་དག་པར་བསྒྲུབ་པ་དང། འདུས་བྱས་དང། འདུས་མ་བྱས་ཀྱི་ཁམས་
[043-208b3] ཡང་དག་པར་བསྒྲུབ་པ་དང། ནམ་མཁའི་ཁམས་ཡང་དག་པར་བསྒྲུབ་པ་དང། ཡང་དག་པ་དང། ཡང་དག་པ་མ་ཡིན་པའི་ཁམས་བསྟན་པ་ཡང་དག་པར་བསྒྲུབ་པ་དང། མྱ་ངན་
[043-208b4] ལས་འདས་པའི་ཁམས་ཡང་དག་པར་བསྒྲུབ་པ་དང། ལྟ་བའི་རྣམ་པ་དང། ཉོན་མོངས་པ་ཡང་དག་པར་བསྒྲུབ་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འཇིག་རྟེན་གྱི་ཁམས་
[043-208b5] འཇིག་པ་དང་འདུ་བ་ཡང་དག་པར་བསྒྲུབ་པ་དང། ཉན་ཐོས་ཀྱི་སྤྱོད་པ་ཡང་དག་པར་བསྒྲུབ་པ་དང། རང་སངས་རྒྱས་ཀྱི་སྤྱོད་པ་ཡང་དག་པར་བསྒྲུབ་པ་དང། བྱང་ཆུབ་སེམས་དཔའི་སྤྱོད་
[043-208b6] པ་ཡང་དག་པར་བསྒྲུབ་པ་དང། དེ་བཞིན་གཤེགས་པའི་སྟོབས་དང་མི་འཇིགས་པ་དང། གཟུགས་ཀྱི་སྐུ་དང། ཆོས་ཀྱི་སྐུ་ཡང་དག་པར་བསྒྲུབ་པ་དང། རྣམ་པ་ཐམས་ཅད་དུ་ཐམས་
[043-208b7] ཅད་མཁྱེན་པའི་ཡེ་ཤེས་ཡང་དག་པར་བསྒྲུབ་པ་དང། མངོན་པར་རྫོགས་པར་འཚང་རྒྱ་བ་དང། ཆོས་ཀྱི་འཁོར་ལོ་བསྐོར་བ་དང་བཟློག་པ་བསྟན་པ་ཡང་དག་པར་བསྒྲུབ་པ་དང། མདོར་བསྡུ་


[043-209a0] [209A] 
[043-209a1] ༄༅། །ན་ཆོས་ཐམས་ཅད་རྣམ་པར་ཕྱེ་བ་ལ་འཇུག་ཅིང་ཤིན་ཏུ་བརྟག་པ་ཡང་དག་པར་བསྒྲུབ་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་དེ་ལྟ་བུའི་ཡེ་
[043-209a2] ཤེས་དང་ལྡན་པའི་བློས་གོང་དུ་སེམས་ཅན་རྣམས་ཀྱི་སྤྲུལ་པའི་ལས་ཡང་དག་པར་ཇི་ལྟ་བ་བཞིན་དུ་རབ་ཏུ་ཤེས་སོ། །ཉོན་མོངས་པའི་སྤྲུལ་པ་དང། ལྟ་བའི་རྣམ་པའི་སྤྲུལ་པ་དང་
[043-209a3] འཇིག་རྟེན་གྱི་ཁམས་ཀྱི་སྤྲུལ་པ་དང། ཆོས་ཀྱི་ཁམས་ཀྱི་སྤྲུལ་པ་དང། ཉན་ཐོས་ཀྱི་སྤྲུལ་པ་དང། རང་སངས་རྒྱས་ཀྱི་སྤྲུལ་པ་དང། བྱང་ཆུབ་སེམས་དཔའི་སྤྲུལ་པ་དང། དེ་བཞིན་
[043-209a4] གཤེགས་པའི་སྤྲུལ་པ་དང། སྤྲུལ་པ་ཐམས་ཅད་ཀྱི་རྣམ་པར་དགོད་པ་དང། རྣམ་པར་མི་དགོད་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་སངས་རྒྱས་ཀྱི་བྱིན་གྱི་རླབས་ཀྱང་
[043-209a5] ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཆོས་ཀྱི་བྱིན་གྱི་རླབས་དང། དགེ་འདུན་གྱི་བྱིན་གྱི་རླབས་དང། ལས་ཀྱི་བྱིན་གྱི་རླབས་དང། ཉོན་མོངས་པའི་བྱིན་གྱི་རླབས་དང། དུས་
[043-209a6] ཀྱི་བྱིན་གྱི་རླབས་དང། སྨོན་ལམ་གྱི་བྱིན་གྱི་རླབས་དང། མཆོད་པའི་བྱིན་གྱི་རླབས་དང། སྤྱོད་པའི་བྱིན་གྱི་རླབས་དང། བསྐལ་པའི་བྱིན་གྱི་རླབས་དང། ཡེ་ཤེས་ཀྱི་བྱིན་གྱི་རླབས་
[043-209a7] ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །གང་འདི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཕྲ་བ་ལ་འཇུག་པའི་ཡེ་ཤེས་འདི་ལྟ་སྟེ་


[043-209b0] [209B] 
[043-209b1] སྐྱེ་བ་དང་འཕོ་བ་ཕྲ་བ་ལ་འཇུག་པའི་ཡེ་ཤེས་སམ། སྐུ་ཚེ་ཕྲ་བ་ལ་འཇུག་པའི་ཡེ་ཤེས་སམ། མངོན་པར་འབྱུང་བ་ཕྲ་བ་ལ་འཇུག་པའི་ཡེ་ཤེས་
[043-209b2] སམ༑ མངོན་པར་བྱང་ཆུབ་པ་ཕྲ་བ་ལ་འཇུག་པའི་ཡེ་ཤེས་སམ་རྣམ་པར་འཕྲུལ་པ་ཕྲ་བ་ལ་འཇུག་པའི་ཡེ་ཤེས་སམ། ཆོས་ཀྱི་འཁོར་ལོ་བསྐོར་བ་ཕྲ་བ་ལ་འཇུག་པའི་ཡེ་ཤེས་སམ་
[043-209b3] སྐུ་ཚེའི་ཚད་བྱིན་གྱི་རླབས་པ་ཕྲ་བ་ལ་འཇུག་པའི་ཡེ་ཤེས་སམ། ཡོངས་སུ་མྱ་ངན་ལས་འདའ་བ་ཕྲ་བ་ལ་འཇུག་པའི་ཡེ་ཤེས་སམ། བསྟན་པ་གནས་པ་ཕྲ་བ་ལ་འཇུག་པའི་ཡེ་ཤེས་
[043-209b4] དེ་དག་ཐམས་ཅད་ཡང་དག་པ་ཇི་ལྟ་བ་བཞིན་དུ་དེས་རབ་ཏུ་ཤེས་སོ། །གང་འདི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་གསང་བ་
[043-209b5] ལ་འཇུག་པའི་གནས་འདི་ལྟ་ཏེ། སྐུའི་གསང་བའམ། གསུང་གི་གསང་བའམ། ཐུགས་ཀྱི་གསང་བའམ། དུས་དང་དུས་མ་ཡིན་པ་ཐུགས་སུ་ཆུད་པའི་གསང་བའམ་
[043-209b6] བྱང་ཆུབ་སེམས་དཔའ་ལུང་བསྟན་པའི་གསང་བའམ། སེམས་ཅན་བསྡུ་བ་དང། ཚར་གཅད་པ་གསང་བའམ། ཐེག་པ་ཐ་དད་པ་གསང་བའམ། སེམས་ཅན་གྱི་སྤྱོད་པ་དང། དབང་
[043-209b7] པོ་རྣམ་པར་ཕྱེ་བ་གསང་བའམ། ལས་དང་བྱ་བ་ལ་འཇུག་པ་གསང་བའམ། སྤྱོད་པ་དང་མངོན་པར་འཚང་རྒྱ་བའི་རང་བཞིན་བརྗོད་པ་ཐུགས་སུ་ཆུད་པ་གསང་བ་དེ་དག་ཐམས་


[043-210a0] [210A] 
[043-210a1] ༄༅། །ཅད་ཡང་དག་པ་ཇི་ལྟ་བ་བཞིན་དུ་དེས་རབ་ཏུ་ཤེས་སོ་།གང་འདི་དག་བསྐལ་པ་ལ་འཇུག་པའི་ཡེ་ཤེས་འདི་ལྟ་སྟེ། བསྐལ་པ་གཅིག་ལ་བསྐལ་པ་
[043-210a2] གྲངས་མེད་པར་ཡང་དག་པར་འཇུག་པ་དང། གྲངས་མེད་པའི་བསྐལ་པ་ལ་བསྐལ་པ་གཅིག་ཏུ་ཡང་དག་པར་འཇུག་པ་དང། བསྐལ་པ་གྲངས་མེད་པ་ལ་བསྐལ་པ་གྲངས་
[043-210a3] མེད་པར་ཡང་དག་པར་འཇུག་པ་དང། བསྐལ་པ་གཅིག་ལ་བསྐལ་པ་དང། བསྐལ་པ་ལ་སྐད་ཅིག་ཏུ་ཡང་དག་པར་འཇུག་པ་དང། བསྐལ་པ་ལ་བསྐལ་པ་མ་ཡིན་པར་ཡང་
[043-210a4] དག་པར་འཇུག་པ་དང། བསྐལ་པ་མ་ཡིན་པ་ལ་བསྐལ་པར་ཡང་དག་པར་འཇུག་པ་དང། སངས་རྒྱས་དང་བཅས་པའི་བསྐལ་པ་སངས་རྒྱས་མེད་པའི་བསྐལ་པར་ཡང་
[043-210a5] དག་པར་འཇུག་པ་དང། སངས་རྒྱས་མེད་པའི་བསྐལ་པ་སངས་རྒྱས་དང་བཅས་པའི་བསྐལ་པར་ཡང་དག་པར་འཇུག་པ་དང། འདས་པ་དང་མ་འོངས་པ་དང། ད་ལྟར་
[043-210a6] བྱུང་བ་ལ་ད་ལྟར་བྱུང་བ་དང། འདས་པ་དང། མ་འོངས་པའི་བསྐལ་པར་འཇུག་ཅིང། མ་འོངས་པ་དང། འདས་པ་དང། ད་ལྟར་བྱུང་བའི་བསྐལ་པར་ཡང་དག་པར་
[043-210a7] འཇུག་པ་དང། བསྐལ་པ་རིང་པོ་ལ་བསྐལ་པ་ཐུང་ངུར་ཡང་དག་པར་འཇུག་པ་དང། བསྐལ་པ་ཐུང་ངུ་ལ་བསྐལ་པ་རིང་པོར་ཡང་དག་པར་འཇུག་པ་དང། བསྐལ་པ་ཐམས་


[043-210b0] [210B] 
[043-210b1] ཅད་ཀྱང་ཡང་དག་པ་ཇི་ལྟ་བ་བཞིན་དུ་དེས་རབ་ཏུ་ཤེས་སོ་།གང་འདི་དག་དེ་བཞིན་གཤེགས་པ་རྣམས་ཀྱིས་ཐུགས་
[043-210b2] སུ་ཆུད་པའི་ཡེ་ཤེས་འདི་ལྟ་སྟེ། སྐྲའི་རྩེ་མོ་ལ་འཇུག་པའི་ཡེ་ཤེས་སམ། རྡུལ་ཤིན་ཏུ་ཕྲ་བ་ལ་འཇུག་པའི་ཡེ་ཤེས་སམ། ཞིང་མང་པོ་མངོན་པར་འཚང་རྒྱ་བ་ལ་འཇུག་པའི་ཡེ་
[043-210b3] ཤེས་སམ། སེམས་ཅན་གྱི་ལུས་དང། སེམས་མངོན་པར་འཚང་རྒྱ་བ་ལ་འཇུག་པའི་ཡེ་ཤེས་སམ། ཐམས་ཅད་དུ་ཁྱབ་པ་མངོན་པར་འཚང་རྒྱ་བ་ལ་འཇུག་པའི་ཡེ་ཤེས་
[043-210b4] སམ༑ སྣྲེལ་ཞིའི་སྤྱོད་པ་ལ་འཇུག་པ་ཡང་དག་པར་སྟོན་པའི་ཡེ་ཤེས་སམ། ལུགས་དང་མཐུན་པའི་སྤྱོད་པ་ཡང་དག་པར་བསྟན་པ་ལ་འཇུག་པའི་ཡེ་ཤེས་སམ། ལུགས་དང་
[043-210b5] མི་མཐུན་པའི་སྤྱོད་པ་ཡང་དག་པར་བསྟན་པ་ལ་འཇུག་པའི་ཡེ་ཤེས་སམ། འཇིག་རྟེན་བསམ་དུ་རུང་བ་དང། བསམ་དུ་མི་རུང་བ་དང་རྣམ་པར་ཤེས་པར་རུང་བ་དང། རྣམ་
[043-210b6] པར་ཤེས་པར་མི་རུང་བའི་སྤྱོད་པ་ཡང་དག་པར་བསྟན་པ་ལ་འཇུག་པའི་ཡེ་ཤེས་སམ། ཉན་ཐོས་ཀྱིས་ཤེས་པར་བྱ་བ་དང། རང་སངས་རྒྱས་ཀྱིས་ཤེས་པར་བྱ་བ་དང། བྱང་ཆུབ་
[043-210b7] སེམས་དཔས་ཤེས་པར་བྱ་བ་དང། དེ་བཞིན་གཤེགས་པས་མཁྱེན་པར་བྱ་བའི་སྤྱོད་པ་ཡང་དག་པར་བསྟན་པ་ལ་འཇུག་པའི་ཡེ་ཤེས་དེ་དག་ཐམས་ཅད་ཀྱང་ཡང་དག་པ་ཇི་ལྟ་བ་


[043-211a0] [211A] 
[043-211a1] ༄༅། །བཞིན་དུ་དེས་རབ་ཏུ་ཤེས་སོ། །ཀྱེ༑ རྒྱལ་བའི་སྲས་དག་།དེ་ལྟར་ན་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཤིན་ཏུ་ཡངས་པ་ཚད་མེད་པས་
[043-211a2] ས་འདི་ལ་གནས་པའི་བྱང་ཆུབ་སེམས་དཔས་ཁོང་དུ་ཆུད་པའི་ཡེ་ཤེས་ཀྱང་ཚད་མེད་དོ། །ཀྱེ༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་ས་འདི་དང་ལྡན་པའི་བྱང་ཆུབ་
[043-211a3] སེམས་དཔའ་དེ་བྱང་ཆུབ་སེམས་དཔའི་རྣམ་པར་ཐར་པ་བསམ་གྱིས་མི་ཁྱབ་པ་ཞེས་བྱ་བ་རབ་ཏུ་འཐོབ་བོ། །བསྒྲིབས་པ་མེད་པ་ཞེས་བྱ་བ་དང། རྣམ་པར་དག་པ་རབ་ཏུ་འབྱེད་པ་
[043-211a4] ཞེས་བྱ་བ་དང། སྒོ་ཀུན་ཏུ་སྣང་བ་ཞེས་བྱ་བ་དང། དེ་བཞིན་གཤེགས་པའི་མཛོད་ཅེས་བྱ་བ་དང། འཁོར་ལོ་ཐོགས་པ་མེད་པ་དང་ལྡན་པ་ཞེས་བྱ་བ་དང། དུས་གསུམ་གྱི་རྗེས་
[043-211a5] སུ་སོང་བ་ཞེས་བྱ་བ་དང། ཆོས་ཀྱི་དབྱིངས་ཀྱི་སྙིང་པོ་ཞེས་བྱ་བ་དང། རྣམ་པར་ཐར་པའི་དཀྱིལ་འཁོར་སྣང་བ་ཞེས་བྱ་བ་དང། ཡུལ་མ་ལུས་པ་ཞེས་བྱ་བའི་བྱང་ཆུབ་སེམས་དཔའི་
[043-211a6] རྣམ་པར་ཐར་པ་རབ་ཏུ་འཐོབ་བོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། བྱང་ཆུབ་སེམས་དཔའི་རྣམ་པར་ཐར་པ་བཅུ་པོ་དེ་དག་ལ་སོགས་པ་རྣམ་པར་ཐར་པའི་སྒོ་བརྒྱ་སྟོང་
[043-211a7] གྲངས་མེད་པ། བྱང་ཆུབ་སེམས་དཔའི་ས་བཅུ་པ་འདི་ལ་གནས་པའི་བྱང་ཆུབ་སེམས་དཔས་རབ་ཏུ་ཐོབ་སྟེ། དེ་བཞིན་དུ་ཏིང་ངེ་འཛིན་བརྒྱ་ཕྲག་སྟོང་དང། གཟུངས་བརྒྱ་ཕྲག་


[043-211b0] [211B] 
[043-211b1] མངོན་པར་ཤེས་པ་མངོན་པར་བསྒྲུབ་པ་བརྒྱ་ཕྲག་སྟོང་ཡང་རབ་ཏུ་འཐོབ་བོ། །དེ་ཡེ་ཤེས་དེ་ལྟ་བུ་དང་ལྡན་པའི་བློ་དང། ཚད་མེད་པའི་རྗེས་སུ་སོང་བའི་དྲན་པ་མཁས་པ་
[043-211b2] དང་ལྡན་པ་ཡིན། དེ་ཕྱོགས་བཅུའི་སངས་རྒྱས་བཅོམ་ལྡན་འདས་གྲངས་མེད་པ་ལས་སྐད་ཅིག་ཡུད་ཙམ་ཐང་ཅིག་ཏུ་ཆོས་ཀྱི་སྣང་བ་ཆེན་པོ་ཚད་མེད་པ་དང། ཆོས་ཀྱི་འོད་ཆེན་པོ་དང་
[043-211b3] ཆོས་ཀྱི་སྤྲིན་ཆེན་པོ་ཡང་དག་པར་འཛིན་ཏོ། །མོས་པར་བྱེད་དོ་།ཡང་དག་པར་ལེན་ཏོ། །བདག་གིར་བྱེད་དོ། །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན། རྒྱ་མཚོའི་ཀླུའི་རྒྱལ་
[043-211b4] པོའི་སྤྲིན་ལས་རྣམ་པར་བཀྱེ་བའི་ཆུའི་ཕུང་པོ་ཆེན་པོ་ནི་རྒྱ་མཚོ་ཆེན་པོ་མ་གཏོགས་པར་སའི་ཕྱོགས་གཞན་གྱིས་བཟོད་པའམ། བདག་གིར་བྱ་བ་དང། བླང་བའམ། གཟུང་བར་མི་ནུས་
[043-211b5] སོ༑ ༑ཀྱེ༑ རྒྱལ་བའི་སྲས་དག་དེ་བཞིན་དུ་དེ་བཞིན་གཤེགས་པ་རྣམས་ཀྱི་དེ་བཞིན་གཤེགས་པའི་གསང་བ་ལ་འཇུག་པ་དང། ཆོས་ཀྱི་སྣང་བ་ཆེན་པོ་དང། ཆོས་ཀྱི་འོད་ཆེན་
[043-211b6] པོ་དང། ཆོས་ཀྱི་སྤྲིན་ཆེན་པོ་དེ་དག་ནི་སེམས་ཅན་ཐམས་ཅད་དང། ཉན་ཐོས་དང། རང་སངས་རྒྱས་ཐམས་ཅད་དང། ས་དང་པོ་ཉེ་བར་བཟུང་བ་ཡན་ཆད་ས་དགུ་པའི་བར་ལ་
[043-211b7] གནས་པའི་བྱང་ཆུབ་སེམས་དཔའ་དེ་དག་གིས་ཀྱང་བཟོད་པའམ། བླང་བའམ། ཡང་དག་པར་གཟུང་བའམ། བདག་གིར་བྱ་བར་སླ་བ་མ་ཡིན་ཏེ། བྱང་ཆུབ་སེམས་དཔའི་


[043-212a0] [212A] 
[043-212a1] ༄༅། །ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ནི་དེ་དག་ཐམས་ཅད་ལ་མོས་པར་བྱེད་དོ། །ཡང་དག་པར་ལེན་ཏོ་།ཡང་དག་པར་འཛིན་
[043-212a2] ཏེ༑ ༑བདག་གིར་བྱེད་དོ། །ཀྱེ༑ རྒྱལ་བའི་སྲས་དག་འདི་ལྟ་སྟེ་དཔེར་ན། རྒྱ་མཚོ་ཆེན་པོ་ནི་ཀླུའི་རྒྱལ་པོ་ཆེན་པོ་གཅིག་གི་སྤྲིན་ཆེན་པོ་ཡང་བཟོད་དོ། །ལེན་ཏོ། །འཛིན་ཏོ། །
[043-212a3] བདག་གིར་བྱེད་དོ། །ཀླུའི་རྒྱལ་པོ་ཆེན་པོ་གཉིས་དང། གསུམ་ནས་ཚད་མེད་པའི་བར་གྱི་སྤྲིན་ཆེན་པོ་དག་ཀྱང་སྐད་ཅིག་ཡུད་ཙམ་ཐང་ཅིག་གིས་བཟོད་དོ། །ལེན་ཏོ། །འཛིན་
[043-212a4] ཏོ༑ ༑བདག་གིར་བྱེད་དོ། །དེ་ཅིའི་ཕྱིར་ཞེ་ན། རྒྱ་མཚོ་ཆེན་པོ་དེ་ཚད་མེད་པར་རྒྱ་ཆེ་ཞིང་ཡངས་པའི་ཕྱིར་རོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་
[043-212a5] ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ཡང་དེ་བཞིན་གཤེགས་པ་གཅིག་ལས་ཀྱང་སྐད་ཅིག་ཡུད་ཙམ་ཐང་ཅིག་ཏུ་ཆོས་སྣང་བ་ཆེན་པོ་དང། ཆོས་ཀྱི་འོད་
[043-212a6] ཆེན་པོ་དང། ཆོས་ཀྱི་སྤྲིན་ཆེན་པོ་ཚད་མེད་པ་རྣམས་བཟོད་དོ་།ཡང་དག་པར་ལེན་ཏོ། །ཡང་དག་པར་འཛིན་ཏོ། །བདག་གིར་བྱེད་དོ་།དེ་བཞིན་གཤེགས་པ་གཉིས་དང་
[043-212a7] གསུམ་ནས་ཚད་མེད་པའི་བར་དག་ལས་ཀྱང་སྐད་ཅིག་ཡུད་ཙམ་ཐང་ཅིག་ཏུ་ཆོས་ཀྱི་སྣང་བ་ཆེན་པོ་དང། ཆོས་ཀྱི་འོད་ཆེན་པོ་དང་ཆོས་ཀྱི་སྤྲིན་ཆེན་པོ་ཚད་མེད་པ་བཟོད་


[043-212b0] [212B] 
[043-212b1] ༑ཡང་དག་པར་འཛིན་ཏོ། །ཡང་དག་པར་ལེན་ཏོ། །བདག་གིར་བྱེད་དོ། །དེ་ཅིའི་ཕྱིར་ཞེ་ན། ས་འདི་ཡང་ཆོས་ཀྱི་སྤྲིན་ཅེས་བྱའོ། །བྱང་ཆུབ་སེམས་དཔའ་རྣམ་པར་གྲོལ་བའི་ཟླ་
[043-212b2] བས་སྨྲས་པ། ཀྱེ༑ རྒྱལ་བའི་སྲས། དེ་བཞིན་གཤེགས་པ་ཇི་སྙེད་ཅིག་ལས་བྱང་ཆུབ་སེམས་དཔའ་སྐད་ཅིག་ཡུད་ཙམ་ཐང་ཅིག་ཏུ་ཆོས་ཀྱི་སྣང་བ་ཆེན་པོ་དང། ཆོས་ཀྱི་འོད་ཆེན་པོ་
[043-212b3] དང༑ ཆོས་ཀྱི་སྤྲིན་ཆེན་པོ་བཟོད་པར་བྱེད་པ་དང། ཡང་དག་པར་འཛིན་པ་དང། ཡང་དག་པར་ལེན་ཅིང་བདག་གིར་བྱེད་པ་དེ་དག་བགྲང་བར་ནུས་སམ། བྱང་ཆུབ་སེམས་དཔའ་རྡོ་
[043-212b4] རྗེའི་སྙིང་པོས་སྨྲས་པ། ཀྱེ༑ རྒྱལ་བའི་སྲས། དེ་བཞིན་གཤེགས་པ་འདི་སྙེད་ཅིག་ལས་བྱང་ཆུབ་སེམས་དཔའ་སྐད་ཅིག་ཡུད་ཙམ་ཐང་ཅིག་ཏུ་ཆོས་ཀྱི་སྣང་བ་ཆེན་པོ་དང། ཆོས་ཀྱི་
[043-212b5] འོད་ཆེན་པོ་དང། ཆོས་ཀྱི་སྤྲིན་ཆེན་པོ་བཟོད་ཅིང་ཡང་དག་པར་ལེན་པ་དང། ཡང་དག་པར་འཛིན་ཅིང་བདག་གིར་བྱེད་དོ། །ཞེས་གྲངས་ཀྱིས་ཤིན་ཏུ་བསྟན་པའི་ཚུལ་དུ་བགྲང་བར་
[043-212b6] སླ་བ་མ་ཡིན་ཏེ། འོན་ཀྱང་དཔེ་ཙམ་དུ་བསྟན་པར་བྱའོ། །ཀྱེ་རྒྱལ་བའི་སྲས། འདི་ལྟ་སྟེ། དཔེར་ན། ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་
[043-212b7] པ༑ བྱེ་བ་ཁྲག་ཁྲིག་བརྒྱ་སྟོང་གི་རྡུལ་ཤིན་ཏུ་ཕྲ་བ་སྙེད་ན། སེམས་ཅན་གྱི་ཁམས་མ་ལུས་པའི་ཚུལ་དུ་ཇི་སྙེད་ཅིག་ཡོད་པ་དེ་དག་ལས་སེམས་ཅན་གཅིག་ཅིག་ཐོས་པ་


[043-213a0] [213A] 
[043-213a1] ༄༅། །འཛིན་པའི་གཟུངས་རབ་ཏུ་ཐོབ་པར་གྱུར་ཏོ། །འདི་ལྟ་སྟེ། དཔེར་ན། བཅོམ་ལྡན་འདས་རྡོ་རྗེ་པདྨོའི་བླ་མ་དེ་བཞིན་གཤེགས་པ་དགྲ་བཅོམ་པ་ཡང་དག་
[043-213a2] པར་རྫོགས་པའི་སངས་རྒྱས་ཀྱི་དགེ་སློང་རྣམ་པར་རྒྱལ་བ་ཆེན་པོ་ཞེས་བྱ་བ་བཞིན་དུ་དེ་བཞིན་གཤེགས་པའི་ཞམ་རིང་བ་ཉན་ཐོས་ཆེན་པོ་ཐོས་པ་འཛིན་པའི་མཆོག་ཏུ་ཕྱིན་པར་
[043-213a3] གྱུར་ལ༑ རྣམ་པ་དེ་ལྟ་བུའི་ཐོས་པ་འཛིན་པའི་སྟོབས་ཀྱི་ཤུགས་དང། སེམས་ཅན་གཅིག་པོ་དེ་ལྡན་པར་གྱུར་ཏེ། སེམས་ཅན་གཅིག་པོ་དེ་ཅི་འདྲ་བ་དེ་བཞིན་དུ་འཇིག་རྟེན་གྱི་
[043-213a4] ཁམས་དེ་དག་ཐམས་ཅད་ཀྱི་སེམས་ཅན་ཐམས་ཅད་དང་ལྡན་པར་གྱུར་ལ། གཅིག་གིས་གང་བཟུང་བ་དེ་བཞིན་གྱིས་བཟུང་ན། ཀྱེ༑ རྒྱལ་བའི་སྲས། དེ་ལ་ཇི་སྙམ་དུ་སེམས། སེམས་
[043-213a5] ཅན་དེ་དག་གི་ཐོས་པ་འཛིན་པའི་ཤེས་པ་དེ་དག་ཚད་མེད་ཅིང་མང་བ་ཡིན་མོད། བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། ཀྱེ༑ རྒྱལ་བའི་སྲས། སེམས་ཅན་
[043-213a6] དེ་དག་གི་ཐོས་པ་འཛིན་པའི་ཤེས་པ་དེ་ནི་མང་སྟེ། ཚད་ཀྱང་མེད་དོ། །བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ་རྒྱལ་བའི་སྲས། ཁྱོད་ཀྱིས་ཁོང་དུ་ཆུད་པ་དང་ཡིད་
[043-213a7] ཆེས་པར་བྱ་ན། དེ་ལྟར་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ནི་དེ་བཞིན་གཤེགས་པ་གཅིག་ལས་ཀྱང་སྐད་ཅིག་ཡུད་ཙམ་ཐང་ཅིག་


[043-213b0] [213B] 
[043-213b1] འོད་དང། སྤྲིན་ཆེན་པོ་ཆོས་ཀྱི་དབྱིངས་དུས་གསུམ་གྱི་མཛོད་ཅེས་བྱ་བ་བཟོད་ཅིང་ཡང་དག་པར་ལེན་ཏོ། །ཡང་དག་པར་འཛིན་ཏོ། །བདག་གིར་བྱེད་དོ། །
[043-213b2] ཆོས་ཀྱི་སྣང་བ་དང། འོད་དང། སྤྲིན་ཆེན་པོ་ཡང་དག་པར་འཛིན་པའི་ཤེས་པ་དེ་ལ་ཐོས་པ་འཛིན་པའི་ཤེས་པ་སྔ་མས་བརྒྱའི་ཆར་ཡང་ཉེ་བར་མི་འགྲོའོ། །སྟོང་གི་ཆ་དང། བརྒྱ་ཕྲག་སྟོང་
[043-213b3] གི་ཆ་དང། བྱེ་བའི་ཆ་དང། བྱེ་བ་བརྒྱའི་ཆ་དང། བྱེ་བ་སྟོང་གི་ཆ་དང། བྱེ་བ་བརྒྱ་སྟོང་གི་ཆ་དང། བྱེ་བ་ཁྲག་ཁྲིག་བརྒྱ་སྟོང་གི་ཆ་དང། གྲངས་དང། ཆ་དང། བགྲང་བ་དང། དཔེ་
[043-213b4] དང༑ རྒྱུར་ཡང་ཉེ་བར་མི་འགྲོ་བ་ནས། བསྒྲུན་པ་ཙམ་གྱི་བར་དུ་ཡང་མི་ཆོག་གོ་དེ་བཞིན་གཤེགས་པ་གཅིག་ལས་ཇི་ལྟ་བ་དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་སྔ་མ་
[043-213b5] དག་ན་རྡུལ་ཤིན་ཏུ་ཕྲ་བ་ཇི་སྙེད་པ་དེ་སྙེད་ཀྱི་ཡང་དག་པར་རྫོགས་པའི་སངས་རྒྱས་རྣམས་དང། དེ་དག་པས་ཀྱང་ཆེས་མང་ཞིང་ཚད་མེད་པའི་དེ་བཞིན་གཤེགས་པ་རྣམས་ལས་སྐད་
[043-213b6] ཅིག་ཡུད་ཙམ་ཐང་ཅིག་ཏུ་ཆོས་ཀྱི་སྣང་བ་དང། འོད་དང། སྤྲིན་ཆེན་པོ་ཆོས་ཀྱི་དབྱིངས་དུས་གསུམ་གྱི་མཛོད་ཅེས་བྱ་བ་བཟོད་ཅིང་ཡང་དག་པར་ལེན་ཏོ། །ཡང་དག་པར་འཛིན་
[043-213b7] ཏོ༑ ༑བདག་གིར་བྱེད་དོ། །དེ་བས་ན་ས་འདི་ཡང་ཆོས་ཀྱི་སྤྲིན་ཅེས་བྱའོ། །ཀྱེ༑ རྒྱལ་བའི་སྲས། གཞན་ཡང་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་


[043-214a0] [214A] 
[043-214a1] ༄༅། །དཔའ་ནི་རང་གི་སྨོན་ལམ་གྱི་སྟོབས་དང་ཤུགས་ཀྱིས་སྙིང་བརྩེ་བ་དང། སྙིང་རྗེ་ཆེན་པོའི་སྤྲིན་ཆོས་ཀྱི་སྣང་བ་ཆེན་པོ་རབ་ཏུ་སྒྲོག་པའི་འབྲུག་སྒྲ་ཤིན་ཏུ་
[043-214a2] སྒྲོག་པ་མངོན་པར་ཤེས་པ་དང། རིག་པ་དང། མི་འཇིགས་པའི་གློག་རྣམ་པར་འགྱུར་བ་འོད་ཟེར་ཆེན་པོའི་རླུང་གིས་ཤིན་ཏུ་བསྐྱོད་པ་བསོད་ནམས་དང་ཡེ་ཤེས་ཀྱི་སྤྲིན་གྱི་དྲ་བ་
[043-214a3] སྟུག་པོས་ཀུན་ནས་ཁེབས་པ། ལུས་སྣ་ཚོགས་ཀྱི་སྤྲིན་གྱི་གློག་ཡང་དག་པར་སྟོན་པ། ཆོས་ཀྱི་སྒྲ་ཆེན་པོ་རབ་ཏུ་སྒྲོག་པ་བདུད་ཀྱི་འཁོར་ཐམས་ཅད་ཤིན་ཏུ་ཚར་གཅོད་པ་ཡོངས་སུ་
[043-214a4] བསླང་སྟེ། སྐད་ཅིག་ཡུད་ཙམ་ཐང་ཅིག་ཏུ་ཕྱོགས་བཅུའི་འཇིག་རྟེན་སྔ་མ་དེ་དག་ན་རྡུལ་ཤིན་ཏུ་ཕྲ་བ་ཇི་སྙེད་ཡོད་པ་དེ་སྙེད་ཀྱི་འཇིག་རྟེན་གྱི་ཁམས་ཀྱང་བྱེ་བ་ཁྲག་ཁྲིག་བརྒྱ་སྟོང་
[043-214a5] དང༑ དེ་དག་པས་ཀྱང་ཆེས་མང་ཞིང་ཚད་མེད་པའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་རྒྱས་པར་བཀང་སྟེ། དགེ་བའི་བདུད་རྩིའི་རྒྱུན་གྱི་ཆར་ཆེན་པོས་བསམ་པ་ཇི་
[043-214a6] ལྟ་བ་བཞིན་དུ་སེམས་ཅན་རྣམས་ཀྱི་མི་ཤེས་པ་ལས་ལངས་པའི་ཉོན་མོངས་པའི་རྡུལ་གྱི་མེ་ལྕེ་ཐམས་ཅད་རབ་ཏུ་ཞི་བར་བྱེད་དོ། །དེ་བས་ན་ས་འྡིའང་ཆོས་ཀྱི་སྤྲིན་ཅེས་བྱའོ། །ཀྱེ་
[043-214a7] རྒྱལ་བའི་སྲས། གཞན་ཡང་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔའ་ནི། འཇིག་རྟེན་གྱི་ཁམས་གཅིག་ཏུ་ཡང་དགའ་ལྡན་གྱི་གནས་ན་


[043-214b0] [214B] 
[043-214b1] འཕོ་བ་དང། ཡུམ་གྱི་སྐུར་བཞུད་པ་དང། སྐུ་ན་བཞུགས་པ་དང། ཚེ་དང། མངོན་པར་འབྱུང་བ་དང། མངོན་པར་འཚང་རྒྱ་བ་དང། གསོལ་བ་གདབ་
[043-214b2] པ་དང། ཆོས་ཀྱི་འཁོར་ལོ་ཆེན་པོ་བསྐོར་བ་དང། མྱ་ངན་ལས་འདས་པ་ཆེན་པོ་བསྟན་པའི་བར་དུ་སེམས་ཅན་གྱི་བསམ་པའི་ཚུལ་དང། འདུལ་བའི་ཚུལ་ཇི་ལྟ་བ་བཞིན་དུ་དེ་བཞིན་
[043-214b3] གཤེགས་པའི་འཕྲིན་ལས་ཐམས་ཅད་བྱིན་གྱིས་རློབ་བོ། །དེ་བཞིན་དུ་འཇིག་རྟེན་གྱི་ཁམས་གཉིས་ནས་འཇིག་རྟེན་གྱི་ཁམས་སྔ་མ་དེ་དག་ན་རྡུལ་ཤིན་ཏུ་ཕྲ་བ་ཇི་སྙེད་ཡོད་པ་དེ་དག་
[043-214b4] པས་ཀྱང་ཆེས་མང་བའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཚད་མེད་པའི་བར་དག་ཏུ་ཡང་དགའ་ལྡན་གྱི་གནས་ན་བཞུགས་པ་ནས་བཟུང་སྟེ། ཡོངས་སུ་མྱ་ངན་ལས་འདས་
[043-214b5] པ་ཆེན་པོ་བསྟན་པའི་བར་དུ་སེམས་ཅན་རྣམས་ཀྱི་བསམ་པའི་ཚུལ་དང། འདུལ་བའི་ཚུལ་ཇི་ལྟ་བ་བཞིན་དུ་དེ་བཞིན་གཤེགས་པའི་འཕྲིན་ལས་ཐམས་ཅད་བྱིན་གྱིས་རློབ་བོ། །དེ་དེ་
[043-214b6] ལྟ་བུའི་ཡེ་ཤེས་དང་ལྡན་ཞིང་ཤིན་ཏུ་བརྟགས་པའི་མངོན་པར་ཤེས་པ་ཆེན་པོ་ཐོབ་པས། འདོད་ན་འཇིག་རྟེན་གྱི་ཁམས་དོག་པ་ཡངས་པར་བྱིན་གྱིས་རློབ་བོ། །ཡངས་པ་ཡང་དོག་
[043-214b7] པར་བྱིན་གྱིས་རློབ་བོ། །འདོད་ན་ཀུན་ནས་ཉོན་མོངས་པ་རྣམ་པར་དག་པར་བྱིན་གྱིས་རློབ་བོ། །རྣམ་པར་དག་པ་ཀུན་ནས་ཉོན་མོངས་པར་བྱིན་གྱིས་རློབ་བོ། །དེ་བཞིན་དུ་རྒྱ་ཆེན་པོ་དང་


[043-215a0] [215A] 
[043-215a1] ༄༅། །ཤིན་ཏུ་ཡངས་པ་དང། ཚད་མེད་པ་དང། ཕྲ་བ་དང་ཐ་གྲུ་ཆེན་པོ་དང། སྣྲེལ་ཞི་དང། སྤྱིའུ་ཚུགས་དང། གཞི་མཉམ་པ་ལ་སོགས་པའི་འཇིག་
[043-215a2] རྟེན་གྱི་ཁམས་ཐམས་ཅད་ཀྱང་ཁྱུ་མཆོག་གི་མཐུ་ཕྱུང་བས་མངོན་པར་བསྒྲུབ་པ་དེ་དང་དེར་བྱིན་གྱིས་རློབ་བོ། །དེ་འདོད་ན་རྡུལ་ཤིན་ཏུ་ཕྲ་བ་གཅིག་ལ་འཇིག་རྟེན་གྱི་ཁམས་ཁོར་
[043-215a3] ཡུག་གི་འོབས་དང་བཅས་པ་རྣམ་པ་ཐམས་ཅད་དང་ལྡན་པ་གཅིག་ཀྱང་བྱིན་གྱིས་རློབ་སྟེ། རྡུལ་ཤིན་ཏུ་ཕྲ་བ་དེ་ཡང་མི་འཕེལ་ལ། བྱ་བ་དེ་དག་ཀྱང་ཡོངས་སུ་རྟོན་ཏོ། །རྡུལ་ཤིན་ཏུ་
[043-215a4] ཕྲ་བ་གཅིག་ལ་འཇིག་རྟེན་གྱི་ཁམས་གཉིས་དང། གསུམ་དང། བཞི་དང། ལྔ་ནས་འཇིག་རྟེན་གྱི་ཁམས་བརྗོད་དུ་མེད་པའི་བར་དུ་ཐམས་ཅད་ཀྱང་ཁོར་ཡུག་གི་འོབས་དང་བཅས་
[043-215a5] པ་རྣམ་པ་ཐམས་ཅད་དང་ལྡན་པར་བྱིན་གྱིས་རློབ་སྟེ། རྡུལ་ཤིན་ཏུ་ཕྲ་བ་དེ་ཡང་མི་འཕེལ་ལ། བྱ་བ་དེ་དག་ཀྱང་ཡོངས་སུ་སྟོན་ཏོ། །འདོད་ན་འཇིག་རྟེན་གྱི་ཁམས་གཅིག་
[043-215a6] ཏུ་འཇིག་རྟེན་གྱི་ཁམས་གཉིས་ཀྱི་རྒྱན་ཡོངས་སུ་སྟོན་ཏོ། །འདོད་ན་འཇིག་རྟེན་གྱི་ཁམས་བརྗོད་དུ་མེད་པའི་བར་གྱི་རྒྱན་ཡོངས་སུ་སྟོན་ཏོ། །འདོད་ན་འཇིག་རྟེན་གྱི་ཁམས་
[043-215a7] གཅིག་གི་རྒྱན་འཇིག་རྟེན་གྱི་ཁམས་གཉིས་སུ་ཡོངས་སུ་སྟོན་ཏོ་།འདོད་ན་འཇིག་རྟེན་གྱི་ཁམས་བརྗོད་དུ་མེད་པ་དག་ཏུ་ཡང་ཡོངས་སུ་སྟོན་ཏོ། །འདོད་ན་འཇིག་རྟེན་གྱི་ཁམས་


[043-215b0] [215B] 
[043-215b1] སེམས་ཅན་གྱི་ཁམས་ཇི་སྙེད་ཡོད་པ་དེ་དག་ཐམས་ཅད་འཇིག་རྟེན་གྱི་ཁམས་གཅིག་ཏུ་སྡུད་དེ། སེམས་ཅན་དེ་དག་ལ་ཡང་གནོད་པར་མི་འགྱུར་རོ། །འདོད་
[043-215b2] ན་འཇིག་རྟེན་གྱི་ཁམས་གཅིག་ན། སེམས་ཅན་གྱི་ཁམས་ཇི་སྙེད་པ་དེ་དག་འཇིག་རྟེན་གྱི་ཁམས་བརྗོད་དུ་མེད་པར་སྡུད་དེ། སེམས་ཅན་དེ་དག་ལ་ཡང་གནོད་པར་མི་འགྱུར་རོ། །
[043-215b3] འདོད་ན་སྐྲའི་རྩེ་མོ་གཅིག་ལ་སངས་རྒྱས་ཀྱི་ཡུལ་གྱི་རྒྱན་རྣམ་པ་ཐམས་ཅད་དང་ལྡན་པ་གཅིག་སྟོན་ཏོ། །འདོད་ན་སངས་རྒྱས་ཀྱི་ཡུལ་གྱི་རྒྱན་རྣམ་པ་ཐམས་ཅད་དང་ལྡན་པ་བརྗོད་དུ་
[043-215b4] མེད་པའི་བར་དུ་སྟོན་ཏོ། །འདོད་ན་འཇིག་རྟེན་གྱི་ཁམས་བརྗོད་དུ་མེད་པ་དག་ན། རྡུལ་ཤིན་ཏུ་ཕྲ་བ་ཇི་སྙེད་ཡོད་པ་དེ་སྙེད་ཀྱི་ལུས་སྐད་ཅིག་ཡུད་ཙམ་ཐར་ཅིག་ཏུ་ཤིན་ཏུ་སྤྲུལ་པ་
[043-215b5] བྱེད་དོ། །ལུས་རེ་རེ་ལ་ཡང་དེ་སྙེད་ཀྱི་ལག་པ་ཡོངས་སུ་སྟོན་ཏོ་།ལག་པ་དེ་དག་གིས་ཀྱང་ཕྱོགས་བཅུར་སངས་རྒྱས་མཆོད་པ་རབ་ཏུ་བྱེད་དེ། ལག་པ་རེ་རེས་ཀྱང་མེ་ཏོག་གི་ཕུང་
[043-215b6] པོ་ཆུ་ཀླུང་གངྒཱའི་བྱེ་མ་སྙེད་སངས་རྒྱས་བཅོམ་ལྡན་འདས་དེ་དག་ལ་མངོན་པར་འཐོར་རོ། །མེ་ཏོག་ཇི་ལྟ་བ་བཞིན་དུ་སྤོས་དང་ཕྲེང་བ་དང། བྱུག་པ་དང། ཕྱེ་མ་དང་
[043-215b7] ན་བཟའ་དང། གདུགས་དང། རྒྱལ་མཚན་དང། བ་དན་དང། དེ་བཞིན་དུ་རྒྱན་ཐམས་ཅད་ཀྱང་ཡོངས་སུ་འབུལ་ལོ། །ལུས་རེ་རེ་ལ་ཡང་དེ་སྙེད་ཀྱི་མགོ་བྱིན་གྱིས་རློབ་


[043-216a0] [216A] 
[043-216a1] ༄༅། །ཅིང༑ མགོ་རེ་རེ་ལ་ཡང་དེ་སྙེད་ཀྱི་ལྕེ་བྱིན་གྱིས་བརླབས་ཏེ། དེ་དག་གིས་ཀྱང་སངས་རྒྱས་བཅོམ་ལྡན་འདས་དེ་དག་གི་ཡོན་ཏན་ཤིན་ཏུ་རྗོད་པ་བྱེད་
[043-216a2] དོ༑ ༑སེམས་བསྐྱེད་པ་རེ་རེ་ལ་ཡང་ཕྱོགས་བཅུ་རྒྱས་པར་ཁྱབ་པར་འགྲོ་སྟེ། སེམས་བསྐྱེད་པ་ཙམ་གྱིས་ཀྱང་མངོན་པར་རྫོགས་པར་བྱང་ཆུབ་པ་ཚད་མེད་པ་ནས་མྱ་ངན་
[043-216a3] ལས་འདས་པ་ཆེན་པོའི་རྒྱན་གྱི་བར་དུ་བྱིན་གྱིས་རློབ་བོ། །དུས་གསུམ་གྱི་ལུས་ཚད་མེད་པ་ཡང་བྱིན་གྱིས་རློབ་སྟེ། རང་གི་ལུས་ལ་སངས་རྒྱས་བཅོམ་ལྡན་འདས་ཚད་མེད་
[043-216a4] པ་རྣམས་ཀྱི་སངས་རྒྱས་ཀྱི་ཞིང་གི་ཡོན་ཏན་དང་རྒྱན་ཚད་མེད་པ་བྱིན་གྱིས་རློབ་བོ། །འཇིག་རྟེན་གྱི་ཁམས་འཇིག་པ་དང། འདུ་བ་ཐམས་ཅད་ཀྱང་རང་གི་ལུས་ལ་བྱིན་གྱིས་
[043-216a5] རློབ་བོ། །རླུང་གི་དཀྱིལ་འཁོར་ཐམས་ཅད་ཀྱང་བ་སྤུའི་ཁུང་བུ་གཅིག་ནས་གཏོང་སྟེ། སེམས་ཅན་རྣམས་ལ་ཡང་གནོད་པར་མི་བྱེད་དོ་།འདོད་ན་ཆུའི་ཕུང་པོ་ཡན་ཆད་
[043-216a6] འཇིག་རྟེན་གྱི་ཁམས་གཅིག་བྱིན་གྱིས་རློབ་བོ། །དེར་ཡང་པད་མོ་ཆེན་པོ་བྱིན་གྱིས་རློབ་བོ། །པད་མོ་ཆེན་པོ་དེའི་འོད་རྣམ་པར་ཕྱེ་བས་ཀྱང་འཇིག་རྟེན་གྱི་ཁམས་མུ་མེད་པ་རྒྱས་
[043-216a7] པར་གང་བར་བྱེད་དེ། དེ་ལ་ཡང་བྱང་ཆུབ་ཀྱི་ཤིང་ཆེན་པོ་ཡོངས་སུ་སྟོན་པ་ནས་རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་བར་དུ་ཡང་དག་པར་


[043-216b0] [216B] 
[043-216b1] །རང་གི་ལུས་ལ་ཕྱོགས་བཅུའི་ནོར་བུ་དང། གློག་དང། ཉི་ཟླའི་འོད་བྱིན་གྱིས་རློབ་པ་ནས། སྣང་བ་དང་འོད་ཐམས་ཅད་ཀྱི་བར་དུ་བྱིན་གྱིས་རློབ་བོ། །ཁའི་དབུགས་ཀྱིས་
[043-216b2] ཀྱང་ཕྱོགས་རེ་རེའི་འཇིག་རྟེན་གྱི་ཁམས་མཐའ་ཡས་པ་གཡོ་བར་བྱེད་དེ། སེམས་ཅན་རྣམས་འཇིགས་པར་ཡང་མི་བྱེད་དོ། །ཕྱོགས་བཅུར་རླུང་གིས་འཇིག་པ་དང། མེས་འཇིག་
[043-216b3] པ་དང། ཆུས་འཇིག་པ་ཡང་བྱིན་གྱིས་རློབ་ལ། འདོད་ན་སེམས་ཅན་ཐམས་ཅད་བསམ་པ་བཞིན་དུ་གཟུགས་ཀྱི་ལུས་དང། གནས་ཡོངས་སུ་བརྒྱན་པར་བྱིན་གྱིས་རློབ་བོ། །རང་
[043-216b4] གི་ལུས་ལ་དེ་བཞིན་གཤེགས་པའི་སྐུ་བྱིན་གྱིས་རློབ་སྟེ། དེ་བཞིན་གཤེགས་པའི་སྐུ་ལ་རང་གི་ལུས་བྱིན་གྱིས་རློབ་བོ། །དེ་བཞིན་གཤེགས་པའི་སྐུ་ལ་རང་གི་སངས་རྒྱས་ཀྱི་ཞིང་
[043-216b5] བྱིན་གྱིས་རློབ་བོ། །རང་གི་སངས་རྒྱས་ཀྱི་ཞིང་དུ་དེ་བཞིན་གཤེགས་པའི་སྐུ་བྱིན་གྱིས་རློབ་བོ། །ཀྱེ༑ རྒྱལ་བའི་སྲས། དེ་ལྟར་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་
[043-216b6] བྱང་ཆུབ་སེམས་དཔའ་ནི་རྫུ་འཕྲུལ་དང། རྣམ་པར་འཕྲུལ་པ་འདི་དག་དང། གཞན་ཡང་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་ཡོངས་སུ་སྟོན་ཏོ། །དེ་ནས་འཁོར་དེའི་བྱང་ཆུབ་
[043-216b7] སེམས་དཔའ་ལ་ལ་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། བརྒྱ་བྱིན་དང། ཚངས་པ་དང། འཇིག་རྟེན་གྱི་མགོན་པོ་དང། དབང་


[043-217a0] [217A] 
[043-217a1] ༄༅། །ཕྱུག་ཆེན་པོ་དང། གཙང་མའི་གནས་སུ་གཏོགས་པ་ཁ་ཅིག་འདི་སྙམ་དུ་སེམས་ཏེ་དེ་ལྟར་དེ་སྟེ། བྱང་ཆུབ་སེམས་དཔའི་རྫུ་འཕྲུལ་མངོན་པར་འདུ་བྱ་
[043-217a2] བའི་སྤྱོད་ཡུལ་ཡང་དེ་ལྟར་ཚད་མེད་ན། དེ་བཞིན་གཤེགས་པ་རྣམས་ཀྱི་རྫུ་འཕྲུལ་གྱི་རྣམ་པ་ཅི་འདྲ་བ་ཞིག་ཡོད་སྙམ་པ་དང། དེ་ནས་བྱང་ཆུབ་སེམས་དཔའ་རྣམ་པར་གྲོལ་
[043-217a3] བའི་ཟླ་བས་འཁོར་དེ་དག་གི་སེམས་དང་བསམ་པའི་རྒྱུད་ཤེས་ནས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། །ཀྱེ། རྒྱལ་བའི་སྲས། འཁོར་འདི་དག་
[043-217a4] ཐེ་ཚོམ་དུ་གྱུར་ན། དེ་དག་གི་ཐེ་ཚོམ་གཅོད་པའི་ཕྱིར་བྱང་ཆུབ་སེམས་དཔའི་ཆོ་འཕྲུལ་རྣམ་པར་ཕྱེ་བ་ཅུང་ཟད་ཅིག་མི་བསྟན་ཏམ།། །།བམ་པོ་ལྔ་བཅུ་གསུམ་པ། དེ་ནས་
[043-217a5] བྱང་ཆུབ་སེམས་དཔའ་རྡོ་རྗེའི་སྙིང་པོ་དེའི་ཚེ། བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་ཞིང་ཐམས་ཅད་ཀྱི་ལྷུན་དང། རང་བཞིན་ཡང་དག་པར་སྟོན་པ་ཞེས་བྱ་
[043-217a6] བ་ལ་སྙོམས་པར་ཞུགས་སོ། །དེ་ལྟར་བྱང་ཆུབ་སེམས་དཔའ་རྡོ་རྗེའི་སྙིང་པོ། བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་ཞིང་ཐམས་ཅད་ཀྱི་ལྷུན་དང། རང་བཞིན་
[043-217a7] ཡང་དག་པར་སྟོན་པ་ལ་སྙོམས་པར་ཞུགས་མ་ཐག་ཏུ་དེ་ནས་དེ་ཉིད་ཀྱི་ཚེ། བྱང་ཆུབ་སེམས་དཔའི་འཁོར་དེ་དག་ཐམས་ཅད་དང་ལྷ་དང། ཀླུ་དང། གནོད་སྦྱིན་དང་


[043-217b0] [217B] 
[043-217b1] ལྷ་མ་ཡིན་དང། བརྒྱ་བྱིན་དང། ཚངས་པ་དང། འཇིག་རྟེན་གྱི་མགོན་པོ་དང། དབང་ཕྱུག་ཆེན་པོ་དང་གཙང་མའི་གནས་ཀྱི་རིས་སུ་གཏོགས་པའི་འཁོར་དེ་དག་ཐམས་
[043-217b2] ཅད༑ བྱང་ཆུབ་སེམས་དཔའ་རྡོ་རྗེའི་སྙིང་པོའི་ལུས་ཀྱི་ནང་ན་འཁོད་པར་རང་རང་གིས་ཤེས་པར་གྱུར་ཏེ། དེར་སངས་རྒྱས་ཀྱི་ཞིང་མངོན་དུ་གྲུབ་པར་ཤེས་སོ། །སངས་རྒྱས་ཀྱི་ཞིང་
[043-217b3] དེའི་རྣམ་པ་དང། རྒྱན་ཇི་སྙེད་པ་དེ་དག་ཀྱང་བསྐལ་པ་ཁྲག་ཁྲིག་ཚང་བས་ཀྱང་བརྗོད་པར་མི་ནུས་པར་མཐོང་སྟེ། དེར་བྱང་ཆུབ་ཀྱི་ཤིང་སྟོང་གསུམ་བརྒྱ་སྟོང་ཕྲག་བཅུར་ཁྱབ་
[043-217b4] པའི་ལྷུན་ཅན། སྟོང་གསུམ་ཁྲག་ཁྲིག་ཡོངས་སུ་ཚང་བ་ཙམ་དུ་ཡངས་ཤིང་ཚད་མེད་པའི་ཡལ་ག་ཅན་རྩེ་མོ་ཤིན་ཏུ་མཐོ་བ་བྱུང་སྟེ། དེ་དང་རྐྱེན་དུ་འབབ་པར་དེའི་དྲུང་གི་སྙིང་
[043-217b5] པོ་བྱང་ཆུབ་ལ་སེང་གེའི་ཁྲི་རྒྱ་ཆེན་པོ་བྱུང་ནས། དེ་ལ་དེ་བཞིན་གཤེགས་པ་མངོན་པར་ཤེས་པའི་བློ་གྲོས་ཐམས་ཅད་ཀྱི་རྒྱལ་པོ་ཞེས་བྱ་བ་སྙིང་པོ་བྱང་ཆུབ་ཏུ་གཤེགས་
[043-217b6] ཏེ་བཞུགས་པ་མཐོང་ངོ། །དེ་ལྟར་དེ་ན་རྒྱན་ཇི་སྙེད་སྣང་བར་གྱུར་པ་དེ་དག་ནི་བསྐལ་པ་ཁྲག་ཁྲིག་ཡོངས་སུ་ཚང་བས་ཀྱང་བརྗོད་པར་དཀའོ། །དེས་ཆོ་འཕྲུལ་ཆེན་པོ་འདི་བསྟན་
[043-217b7] ནས། བྱང་ཆུབ་སེམས་དཔའི་འཁོར་དེ་དག་ཐམས་ཅད་དང། ལྷ་དང་ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། བརྒྱ་བྱིན་དང། ཚངས་པ་དང། འཇིག་རྟེན་གྱི་


[043-218a0] [218A] 
[043-218a1] ༄༅། །མགོན་པོ་དང། དབང་ཕྱུག་ཆེན་པོ་དང། གནས་གཙང་མའི་རིས་སུ་གཏོགས་པའི་འཁོར་དེ་དག་ཐམས་ཅད་སོ་སོའི་གནས་ཇི་བཞིན་དུ་བཀོད་པ་དང་
[043-218a2] དེ་ནས་འཁོར་དེ་དག་ཐམས་ཅད་ངོ་མཚར་དང། རྨད་དུ་གྱུར་ནས་མི་སྨྲ་བར་བྱང་ཆུབ་སེམས་དཔའ་རྡོ་རྗེའི་སྙིང་པོ་དེ་ཉིད་ལ་སེམས་ཤིང་འཁོད་པར་གྱུར་ཏོ། །དེ་ནས་བྱང་ཆུབ་སེམས་
[043-218a3] དཔའ་རྣམ་པར་གྲོལ་བའི་ཟླ་བས། བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། །ཀྱེ༑ རྒྱལ་བའི་སྲས། ཏིང་ངེ་འཛིན་འདིའི་མཐུ་རྣམ་པར་བཀོད་པ་དེ་ནི་རྨད་དུ་
[043-218a4] བྱུང་བར་ངོ་མཚར་ཆེ་ན། ཀྱེ༑ རྒྱལ་བའི་སྲས། ཏིང་ངེ་འཛིན་དེའི་མིང་ཅི་ཞེས་བྱ། བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ༑ རྒྱལ་བའི་སྲས། ཏིང་ངེ་འཛིན་འདི་
[043-218a5] ནི་སངས་རྒྱས་ཀྱི་ཞིང་ཐམས་ཅད་ཀྱི་ལྷུན་དང་རང་བཞིན་ཡང་དག་པར་སྟོན་པ་ཞེས་བྱའོ། །བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། ཀྱེ༑ རྒྱལ་བའི་སྲས་
[043-218a6] འོ་ན་ཏིང་ངེ་འཛིན་འདིའི་སྤྱོད་ཡུལ་དང། ཡུལ་དང། རྒྱན་ཇི་ལྟ་བུ་ཡིན། བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ་རྒྱལ་བའི་སྲས། བྱང་ཆུབ་སེམས་དཔའི་ཏིང་
[043-218a7] ངེ་འཛིན་འདི་ལ་ཤིན་ཏུ་གོམས་པ་ནི། འདོད་ན་སངས་རྒྱས་ཀྱི་ཞིང་འདི་འདྲ་བ་འཇིག་རྟེན་གྱི་ཁམས་ཆུ་ཀླུང་གངྒཱའི་བྱེ་མ་སྙེད་དམ། དེ་བས་ཀྱང་མང་དུ་རང་གི་ལུས་ལ་སྟོན་ཏོ།།


[043-218b0] [218B] 
[043-218b1] རྒྱལ་བའི་སྲས། བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔས་ནི། བྱང་ཆུབ་སེམས་དཔའི་ཏིང་ངེ་འཛིན་འདི་འདྲ་བ་བརྒྱ་སྟོང་ཤིན་ཏུ་མང་པ་རབ་ཏུ་
[043-218b2] འཐོབ་སྟེ། དེ་བས་བྱང་ཆུབ་སེམས་དཔའ་དེའི་ལུས་སམ། ལུས་ཀྱི་ལས་ནི་བྱང་ཆུབ་སེམས་དཔའ་རྒྱལ་ཚབ་ཀྱི་གོ་འཕང་ཐོབ་ཅིང། བྱང་ཆུབ་སེམས་དཔའི་ས་ལེགས་པའི་བློ་
[043-218b3] གྲོས་ལ་གནས་པ་དག་གིས་ཀྱང་ཤེས་པར་སླ་བ་མ་ཡིན་ནོ། །ངག་གམ། ངག་གི་ལས་ཀྱང་ཤེས་པར་སླ་བ་མ་ཡིན་ནོ། །ཡིད་དམ། ཡིད་ཀྱི་ལས་ཀྱང་ཤེས་པར་སླ་བ་མ་ཡིན་ནོ། །རྫུ་
[043-218b4] འཕྲུལ་ཤེས་པར་སླ་བ་མ་ཡིན་ནོ། །དུས་གསུམ་ལ་རྣམ་པར་ལྟ་བ་ཤེས་པར་སླ་བ་མ་ཡིན་ནོ། །ཏིང་ངེ་འཛིན་གྱི་སྤྱོད་ཡུལ་ལ་འཇུག་པ་ཤེས་པར་སླ་བ་མ་ཡིན་ནོ། །ཡེ་ཤེས་ཀྱི་
[043-218b5] ཡུལ་ཤེས་པར་སླ་བ་མ་ཡིན་ནོ། །རྣམ་པར་ཐར་པས་རྣམ་པར་རོལ་པ་ཤེས་པར་སླ་བ་མ་ཡིན་ནོ། །འཕྲུལ་པའི་ལས་ཤེས་པར་སླ་བ་མ་ཡིན་ནོ། །བྱིན་གྱི་རླབས་ཀྱི་ལས་ཤེས་པར་
[043-218b6] སླ་བ་མ་ཡིན་ནོ། །མཐའི་ལས་ཤེས་པར་སླ་བ་མ་ཡིན་པ་ནས། མདོར་བསྡུ་ན་གོམ་པ་འདོར་ཞིང་འདེགས་པའི་ལས་ཀྱི་བར་དུ་ཡང་བྱང་ཆུབ་སེམས་དཔའ་རྒྱལ་ཚབ་ཀྱི་གོ་
[043-218b7] འཕང་ཐོབ་ཅིང། བྱང་ཆུབ་སེམས་དཔའི་ས་ལེགས་པའི་བློ་གྲོས་ལ་གནས་པ་རྣམས་ཀྱིས་ཀྱང་ཤེས་པར་སླ་བ་མ་ཡིན་ཏེ། ཀྱེ༑ རྒྱལ་བའི་སྲས། བྱང་ཆུབ་སེམས་དཔའི་ས་


[043-219a0] [219A] 
[043-219a1] ༄༅། །ཆོས་ཀྱི་སྤྲིན་འདི་ནི་མདོར་བསྡུས་ཏེ་བསྟན་ན་ཡང་དེ་ལྟར་ཚད་མེད་པ་སྟེ། རྒྱ་ཆེར་ནི་བསྐལ་པ་བརྒྱ་སྟོང་གྲངས་མེད་པས་ཀྱང་བསྟན་པའི་མཐར་ཐུག་པར་
[043-219a2] མི་འགྱུར་བར་ཤེས་པར་བྱའོ། །བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། ཀྱེ། རྒྱལ་བའི་སྲས། བྱང་ཆུབ་སེམས་དཔའ་རྣམས་ཀྱི་སྤྱོད་པའི་ཡུལ་དང། བྱིན་
[043-219a3] གྱི་རླབས་ཀྱང་དེ་ལྟར་ཚད་མེད་ན། དེ་བཞིན་གཤེགས་པ་རྣམས་ཀྱི་སྤྱོད་ཡུལ་དང། ཡུལ་གྱི་རྒྱུད་ཅི་འདྲ་བ་ཞིག་ཡོད། བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ་
[043-219a4] རྒྱལ་བའི་སྲས། འདི་ལྟ་སྟེ། དཔེར་ན། མི་ལ་ལ་ཞིག་གིས་གླིང་བཞི་པའི་འཇིག་རྟེན་གྱི་ཁམས་ནས་རྡེའུ་རྒྱ་ཤུག་གི་ཚིག་གུ་ཙམ་གཉིས་སམ། གསུམ་ཞིག་བླངས་ཏེ་
[043-219a5] འཇིག་རྟེན་གྱི་ཁམས་མཐའ་ཡས་པ་དག་ན། སའི་ཁམས་ཇི་སྙེད་ཡོད་པ་རྡོ་བ་འདི་ལས་ཇི་ཙམ་ཞིག་གིས་ལྷག་པར་འཕགས་ཤིང་ལྷག་པར་ཚད་མེད་ཅེས་ཟེར་བ་ཞིག་
[043-219a6] ཡོད་ན། ཀྱེ། རྒྱལ་བའི་སྲས། དེ་ལྟར་ཁྱོད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡེ་ཤེས་ཚད་མེད་པ་མངའ་བ་རྣམས་ཀྱི་ཆོས་
[043-219a7] ཉིད་བྱང་ཆུབ་སེམས་དཔའི་ཆོས་ཉིད་ཀྱིས་འཇལ་བ་ནི། ཁྱོད་ཀྱི་ཚིག་འདི་དེ་དང་འདྲ་བར་བདག་གིས་དཔགས་སོ། །ཀྱེ། རྒྱལ་བའི་སྲས། ཇི་ལྟར་གླིང་བཞི་པའི་འཇིག་


[043-219b0] [219B] 
[043-219b1] ལྷག་མ་ལས་ཚད་མེད་པ་དེ་བཞིན་དུ། ཀྱེ། རྒྱལ་བའི་སྲས། བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ཁོ་ན་ཡང་
[043-219b2] བསྐལ་པ་གྲངས་མེད་པར་ཤིན་ཏུ་བསྟན་ཀྱང་ཕྱོགས་ཙམ་ཞིག་བསྟན་དུ་ཟད་ན། དེ་བཞིན་གཤེགས་པའི་ས་ལྟ་སྨོས་སུ་འང་ག་ལ་ཡོད། ཀྱེ། རྒྱལ་བའི་སྲས། ཁྱོད་ཀྱིས་
[043-219b3] ཁོང་དུ་ཆུད་པ་དང། ཡིད་ཆེས་པར་བྱ་ན། དེ་བཞིན་གཤེགས་པ་འདི་བདག་གི་མདུན་ན་དབང་དུ་བཞུགས་ཏེ། ཀྱེ། རྒྱལ་བའི་སྲས། གལ་ཏེ་ཕྱོགས་བཅུའི་ཕྱོགས་རེ་རེའི་
[043-219b4] སངས་རྒྱས་ཀྱི་ཞིང་འཇིག་རྟེན་གྱི་ཁམས་མུ་མེད་པའི་རྡུལ་ཤིན་ཏུ་ཕྲ་བ་ཇི་སྙེད་ཅིག་ས་འདི་ལྟ་བུ་ཐོབ་པའི་བྱང་ཆུབ་སེམས་དཔའ་རྣམས་ཀྱིས་བུ་རམ་ཤིང་གི་ཚལ་ལམ། སྨིག་
[043-219b5] མའི་ཚལ་ལམ། འོད་མའི་ཚལ་ལམ། ཏིལ་གྱི་ཞིང་ཐིབས་པོ་བཞིན་དུ། ཡོངས་སུ་གང་བར་གྱུར་ཀྱང། བྱང་ཆུབ་སེམས་དཔའི་སྤྱོད་པ་མངོན་པར་བསྒྲུབ་པ། བསྐལ་པ་མུ་
[043-219b6] མེད་པར་མངོན་པར་བསྒྲུབས་པ་དེ་དག་གིས་ནི་དེ་བཞིན་གཤེགས་པའི་ཡེ་ཤེས་སྐད་ཅིག་ཡུད་ཙམ་ཐང་ཅིག་ཏུ་བྱུང་བའི་དེ་བཞིན་གཤེགས་པའི་ཡུལ་གྱི་བརྒྱའི་ཆར་
[043-219b7] ཡང་ཉེ་བར་མི་འགྲོའོ། །སྟོང་གི་ཆ་དང། བརྒྱ་སྟོང་གི་ཆ་དང། བྱེ་བའི་ཆ་དང། བྱེ་བ་བརྒྱའི་ཆ་དང། བྱེ་བ་སྟོང་གི་ཆ་དང། བྱེ་བ་བརྒྱ་སྟོང་གི་ཆ་དང། བྱེ་བ་ཁྲག་ཁྲིག་བརྒྱ་


[043-220a0] [220A] 
[043-220a1] ༄༅། །སྟོང་གི་ཆར་ཡང་ཉེ་བར་མི་འགྲོ་བ་ནས། གྲངས་དང་ཆ་དང། བགྲང་བ་དང། དཔེ་དང། རྒྱུ་དང། བསྒྲུན་པ་ཙམ་དུ་ཡང་ཉེ་བར་མི་འགྲོའོ། །ཀྱེ༑ རྒྱལ་
[043-220a2] བའི་སྲས། དེ་ལྟར་ཡེ་ཤེས་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་དེ་བཞིན་གཤེགས་པའི་སྐུ་དང། གསུང་དང། ཐུགས་དང་གཉིས་སུ་མེད་པ་ནི། བྱང་ཆུབ་སེམས་
[043-220a3] དཔའི་ཏིང་ངེ་འཛིན་གྱི་སྟོབས་ཀྱང་ཡོངས་སུ་མི་གཏོང་ལ། སངས་རྒྱས་བལྟ་བ་དང། མཆོད་པ་དང། རིམ་གྲོ་ཡང་རབ་ཏུ་བྱེད་དེ་བསྐལ་པ་རེ་རེ་ལ་ཡང་དེ་བཞིན་གཤེགས་
[043-220a4] པ་མཐའ་ཡས་པ་ལ་མཆོད་པ་རྣམ་པ་ཐམས་ཅད་དུ་མངོན་པར་བསྒྲུབ་པའི་མཆོད་པ་རྒྱ་ཆེན་པོའི་རྗེས་སུ་སོང་བས་མཆོད་པ་བྱེད་དོ་།སངས་རྒྱས་བཅོམ་ལྡན་འདས་དེ་
[043-220a5] དག་གི་བྱིན་གྱི་རླབས་ཀྱི་སྣང་བ་ཡང་ཡང་དག་པར་འཛིན་ཏོ་།དེ་ནི་སྔོན་པས་ཀྱང་བསྐལ་པ་དུ་མ་དང། བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང་
[043-220a6] བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་དུ་མ་དང། བསྐལ་པ་ཁྲག་ཁྲིག་བརྒྱ་ཕྲག་དུ་མ་དང། བསྐལ་པ་ཁྲག་
[043-220a7] ཁྲིག་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་ཆོས་ཀྱི་དབྱིངས་ཡོངས་སུ་དྲིས་པ་ཤིན་ཏུ་བསྟན་


[043-220b0] [220B] 
[043-220b1] །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན། ལྷ་རྫས་ཀྱི་རྒྱན་གྱི་རྣམ་པ་མགར་བས་མ་བརྡུངས་པ་རིན་པོ་ཆེའི་དམ་པས་སྤྲས་པ། ལྷའི་རྒྱལ་
[043-220b2] པོ་དབང་སྒྱུར་གྱི་ཡན་ལག་གི་དམ་པ་མྒོའམ། མགུལ་དུ་བཏགས་ན། དེ་མ་ཡིན་པའི་ལྷ་དང། མིའི་རྒྱན་གྱི་རྣམ་པ་གཞན་གྱིས་མི་འཕྲོགས་ཤིང་མི་ཐུབ་པ་ཡིན། ཀྱེ༑ རྒྱལ་
[043-220b3] བའི་སྲས། དེ་བཞིན་དུ་བྱང་ཆུབ་སེམས་དཔའི་ས་བཅུ་པ་ཆོས་ཀྱི་སྤྲིན་འདི་ཐོབ་པའི་བྱང་ཆུབ་སེམས་དཔའི་ཡེ་ཤེས་ཀྱི་རྒྱུད་དེ་དག་ཀྱང་སེམས་ཅན་ཐམས་ཅད་དང། ཉན་
[043-220b4] ཐོས་དང། རང་སངས་རྒྱས་ཐམས་ཅད་དང། བྱང་ཆུབ་སེམས་དཔའི་ས་དང་པོ་ཉེ་བར་བཟུང་བ་ཡན་ཆད་བྱང་ཆུབ་སེམས་དཔའི་ས་དགུ་པ་ཐོབ་པའི་བར་གྱི་བྱང་ཆུབ་སེམས་
[043-220b5] དཔའ་རྣམས་ཀྱིས་ཀྱང་མི་འཕྲོགས་པ་ཡིན། བྱང་ཆུབ་སེམས་དཔའི་ས་འདི་ལ་གནས་པའི་ཡེ་ཤེས་སྣང་བ་ནི་སེམས་ཅན་རྣམས་ཐམས་ཅད་མཁྱེན་པའི་ཡེ་ཤེས་ལ་གཟུད་
[043-220b6] པའི་རྒྱུ་ཡིན་ཏེ། དེ་མ་ཡིན་པའི་ཡེ་ཤེས་སྣང་བ་གཞན་གྱིས་མི་འཕྲོགས་སོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། ལྷའི་རྒྱལ་པོ་དབང་ཕྱུག་ཆེན་པོའི་འོད་ཀྱིས་ནི་
[043-220b7] སྐྱེ་བའི་སྐྱེ་མཆེད་ཐམས་ཅད་དུའང་ཁྱབ་ལ། སེམས་ཅན་རྣམས་ཀྱི་ལུས་ཀྱང་སིམ་པར་བྱེད་དོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་བཅུ་པ་འདི་


[043-221a0] [221A] 
[043-221a1] ༄༅། །ལ་གནས་པའི་བྱང་ཆུབ་སེམས་དཔའི་ཡེ་ཤེས་སྣང་བ་ཡང་ཉན་ཐོས་དང། རང་སངས་རྒྱས་ཐམས་ཅད་དང། བྱང་ཆུབ་སེམས་དཔའི་ས་དང་པོ་ཉེ་བར་བཟུང་
[043-221a2] བ་ཡན་ཆད་བྱང་ཆུབ་སེམས་དཔའི་ས་དགུ་པ་ལ་གནས་པའི་བར་གྱི་བྱང་ཆུབ་སེམས་དཔའ་རྣམས་ཀྱིས་ཀྱང་མི་འཕྲོགས་པ་ཡིན། ཐམས་ཅད་མཁྱེན་པའི་ཡེ་ཤེས་ཀྱི་བར་གྱི་
[043-221a3] ཆོས་ཉིད་ལ་ཡང་སེམས་ཅན་རྣམས་རབ་ཏུ་གཞོག་གོ། ཀྱེ༑ རྒྱལ་བའི་སྲས། བྱང་ཆུབ་སེམས་དཔའི་ཡེ་ཤེས་དེ་ལྟ་བུ་དང་ལྡན་པ་ལ་ནི་སངས་རྒྱས་བཅོམ་ལྡན་འདས་
[043-221a4] རྣམས་ཀྱིས་དུས་གསུམ་གྱི་ཡེ་ཤེས་ཡང་དག་པར་བསྟན་ཏོ། །ཆོས་ཀྱི་དབྱིངས་རབ་ཏུ་ཕྱེ་བའི་ཡེ་ཤེས་དང། འཇིག་རྟེན་གྱི་ཁམས་ཐམས་ཅད་རྒྱས་པར་དགང་བ་དང་
[043-221a5] འཇིག་རྟེན་གྱི་ཁམས་ཐམས་ཅད་དུ་སྣང་བར་བྱིན་གྱིས་བརླབ་པ་དང། སེམས་ཅན་ཐམས་ཅད་དང། ཞིང་གི་ཆོས་ཡོངས་སུ་ཤེས་པར་བྱ་བ་དང། སེམས་ཅན་ཐམས་ཅད་
[043-221a6] ཀྱི་སེམས་དང། སྤྱོད་པ་ལ་འཇུག་པའི་ཡེ་ཤེས་ནས། མདོར་བསྡུ་ན་ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་བར་དུ་ཡང་དག་པར་བསྟན་ཏོ། །དེའི་ཕ་རོལ་ཏུ་ཕྱིན་
[043-221a7] པ་བཅུ་ལས་ཡེ་ཤེས་ཀྱི་ཕ་རོལ་ཏུ་ཕྱིན་པའི་ཤས་ཆེ་བ་ཡིན་ཏེ་ཀྱེ༑ རྒྱལ་བའི་སྲས། འདི་ནི་བྱང་ཆུབ་སེམས་དཔའ་རྣམས་ཀྱི་ཆོས་ཀྱི་སྤྲིན་ཅེས་བྱ་བ། བྱང་ཆུབ་སེམས་


[043-221b0] [221B] 
[043-221b1] །རྒྱ་ཆེར་ནི་བསྐལ་བ་གྲངས་མེད་པ་མུ་མེད་པས་བསྟན་པའི་མཐར་ཐུག་པར་ཤེས་པར་བྱའོ། །དེ་ལ་གནས་པའི་བྱང་ཆུབ་སེམས་དཔའ་ནི་
[043-221b2] ཕལ་ཆེར་ལྷའི་རྒྱལ་པོ་དབང་ཕྱུག་ཆེན་པོར་འགྱུར་ཏེ། སེམས་ཅན་རྣམས་ལ་ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་བསྟན་པ་ལ་མཁས་ཤིང་
[043-221b3] མཐུ་ཡོད་པ་ཡིན། ཆོས་ཀྱི་དབྱིངས་རྣམ་པར་ཕྱེ་བ་ཡོངས་སུ་དྲིས་པ་བསྟན་པས་མི་འཕྲོགས་པ་ཡིན། སྦྱིན་པའམ། ངག་སྙན་པའམ་དོན་བསྒྲུབ་པའམ། དོན་མཐུན་པས་དགེ་
[043-221b4] བའི་རྩ་བ་གང་ཇི་རྩོམ་ཡང་རུང་སྟེ། དེ་ཐམས་ཅད་ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། གཙོ་བོར་འགྱུར། ཐུ་བོར་འགྱུར། ཕུལ་དུ་འགྱུར། དམ་པར་འགྱུར་
[043-221b5] བླ་ན་མེད་པར་འགྱུར། འདྲེན་པར་འགྱུར། ཡོངས་སུ་འདྲེན་པར་འགྱུར་བ་ནས། ཐམས་ཅད་མཁྱེན་པའི་ཡེ་ཤེས་ལ་བརྟེན་པའི་བར་དུ་འགྱུར་སྙམ་ཏེ། སངས་རྒྱས་ཡིད་ལ་བྱ་
[043-221b6] བ་དང། ཆོས་ཡིད་ལ་བྱ་བ་དང། དགེ་འདུན་ཡིད་ལ་བྱ་བ་དང་བྱང་ཆུབ་སེམས་དཔའ་ཡིད་ལ་བྱ་བ་དང། བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དང། བྱང་ཆུབ་
[043-221b7] སེམས་དཔའི་ས་ཡིད་ལ་བྱ་བ་དང། ཕ་རོལ་ཏུ་ཕྱིན་པ་ཡིད་ལ་བྱ་བ་དང། སྟོབས་ཡིད་ལ་བྱ་བ་དང། མི་འཇིགས་པ་ཡིད་ལ་བྱ་བ་དང། སངས་རྒྱས་ཀྱི་ཆོས་མ་འདྲེས་པ་ཡིད་ལ་


[043-222a0] [222A] 
[043-222a1] ༄༅། །བྱ་བ་ནས། རྣམ་པའི་མཆོག་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་མི་འབྲལ་བ་ཡིན་ཏེ། དེ་འདོད་ན་
[043-222a2] སྐད་ཅིག་ཡུད་ཙམ་ཐང་ཅིག་ཏུ་ཏིང་ངེ་འཛིན་སངས་རྒྱས་ཀྱི་ཞིང་བརྗོད་དུ་མེད་པ་བྱ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་ཅིང། དེ་དག་ལ་
[043-222a3] སྙོམས་པར་འཇུག་པ་དང། སངས་རྒྱས་སངས་རྒྱས་ཀྱི་ཞིང་བརྗོད་དུ་མེད་བ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་མཐོང་བ་དང། དེ་དག་གི་བྱིན་གྱི་
[043-222a4] རླབས་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་སྐྱོད་པ་
[043-222a5] དང། སངས་རྒྱས་ཀྱི་ཞིང་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་དུ་འགྲོ་བ་དང། འཇིག་རྟེན་གྱི་ཁམས་
[043-222a6] སངས་རྒྱས་ཀྱི་ཞིང་བརྗོད་དུ་མེད་པ་བྱེད་པ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་སྣང་བར་བྱ་བ་དང། སེམས་ཅན་སངས་རྒྱས་ཀྱི་ཞིང་བརྗོད་དུ་མེད་པ་
[043-222a7] བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་སྨིན་པར་བྱ་བ་དང། བསྐལ་པ་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་


[043-222b0] [222B] 
[043-222b1] དང། སྔོན་གྱི་མཐའ་དང། ཕྱི་མའི་མཐའི་བསྐལ་བ་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་
[043-222b2] བཅུའི་རྡུལ་ཤིན་ཏུ་ཕྲ་བ་ལ་རབ་ཏུ་འཇུག་པ་དང། ཆོས་ཀྱི་སྒོ་སངས་རྒྱས་ཀྱི་ཞིང་བརྗོད་དུ་མེད་པ་བྱེད་པ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རྣམ་པར་དབྱེ་
[043-222b3] བར་བྱ་བ་དང། ལུས་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་བསྟན་པ་དང། ལུས་རེ་རེ་ལ་ཡང་བྱང་ཆུབ་
[043-222b4] སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཡང་དག་པར་བསྟན་པའི་བརྩོན་འགྲུས་ཀྱི་རྣམ་པ་དེ་ལྟ་
[043-222b5] བུ་རྩོམ་མོ། །དེ་ཡང་ཆད་བྱང་ཆུབ་སེམས་དཔའ་སྨོན་ལམ་གྱི་མཐུ་ཅན་རྣམས་སྨོན་ལམ་གྱི་ཁྱད་པར་གྱིས་རྣམ་པར་འཕྲུལ་ཏེ། དེ་དག་གི་ལུས་སམ། འོད་དམ། རྫུ་
[043-222b6] འཕྲུལ་ལམ། མིག་གམ། སྤྱོད་ཡུལ་ལམ། དབྱངས་སམ། སྤྱོད་པའམ་རྒྱན་ཏམ། བྱིན་གྱི་རླབས་སམ། མོས་པའམ། མངོན་པར་འདུ་བྱེད་པ་དག་ཀྱང་བསྐལ་པ་
[043-222b7] དུ་མ་དང། བསྐལ་བ་བརྒྱ་ཕྲག་དུ་མ་དང། བསྐལ་བ་སྟོང་ཕྲག་དུ་མ་དང། བསྐལ་བ་བརྒྱ་སྟོང་ཕྲག་དུ་མའི་བར་གྱིས་ཀྱང་བགྲང་བར་དཀའོ། །ཀྱེ༑ རྒྱལ་བའི་སྲས། བྱ་


[043-223a0] [223A] 
[043-223a1] ༄༅། །ཆུབ་སེམས་དཔའི་ས་བཅུ་པ་དེ་དག་ནི། རིམ་གྱིས་མངོན་དུ་གཞོལ་བས་ཐམས་ཅད་མཁྱེན་པའི་ཡེ་ཤེས་ལ་རྣམ་པ་ཐམས་ཅད་རྗེས་སུ་སོང་བར་
[043-223a2] བལྟའོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། མཚོ་ཆེན་པོ་མ་དྲོས་པ་ལས་བྱུང་བའི་འབབ་ཆུ་ནི་ཆུ་ཀླུང་ཆེན་པོའི་རྒྱུད་ཀྱི་སྒོ་བཞིས་འཛམ་བུའི་གླིང་ཡོངས་སུ་
[043-223a3] ངོམས་པར་བྱས་ནས་མི་ཟད་པར་བྱས་ཏེ། གོང་དུ་རྣམ་པར་འཕེལ་བ་དང། རྒྱ་མཚོ་ཆེན་པོའི་བར་དུ་ཞེན་པར་འགྱུར་ཏེ། ཆུ་དེ་ནི་ཐོག་མ་ནས་ཀྱང་རྒྱ་མཚོ་ཆེན་པོ་ལ་
[043-223a4] མངོན་པར་གཞོལ་བ་ཡིན་ཏེ། ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་ཀྱི་སེམས་ལས་བྱུང་བའི་དགེ་བའི་རྩ་བའི་ཆུ་འབབ་པ་ཡང་སྨོན་ལམ་ཆེན་པོའི་ཆུ་ཀླུང་གི་
[043-223a5] རྒྱུན་གྱི་སྒོ་ནས་བསྡུ་བའི་དངོས་པོ་བཞིས་སེམས་ཅན་གྱི་ཁམས་ངོམས་པར་བྱས་ཏེ། མི་ཟད་པར་བྱས་ནས་གོང་དུ་རྣམ་པར་འཕེལ་བ་དང། རྣམ་པ་ཐམས་ཅད་དུ་ཐམས་
[043-223a6] ཅད་མཁྱེན་པའི་ཡེ་ཤེས་ཀྱི་བར་གྱི་རྒྱ་མཚོ་ཆེན་པོ་ལ་ཞེན་པར་འགྱུར་ཏེ། དགེ་བའི་རྩ་བའི་ཆུ་དེ་ནི་ཐོག་མ་ནས་ཀྱང་ཐམས་ཅད་མཁྱེན་པ་ཉིད་ཀྱི་རྒྱ་མཚོ་ཆེན་པོ་ལ་མངོན་
[043-223a7] པར་གཞོལ་བ་ཡིན། ཀྱེ༑ རྒྱལ་བའི་སྲས། བྱང་ཆུབ་སེམས་དཔའི་ས་བཅུ་པོ་དེ་དག་ནི། སངས་རྒྱས་ཀྱི་ཡེ་ཤེས་ཀྱི་གཞི་ལས་ཡོད་པར་འགྱུར་ཏེ། ཀྱེ༑ རྒྱལ་བའི་སྲས་


[043-223b0] [223B] 
[043-223b1] དཔེར་ན། ས་ཆེན་པོའི་གཞི་ལས་རིའི་རྒྱལ་པོ་ཆེན་པོ་བཅུ་ཡོད་པར་གྱུར་པ་འདི་ལྟ་སྟེ། རིའི་རྒྱལ་པོ་ཆེན་པོ་ཁ་བ་ཅན་དང། རིའི་རྒྱལ་པོ་ཆེན་པོ་སྤོས་ཀྱི་ངད་ཅན་དང་
[043-223b2] རིའི་རྒྱལ་པོ་ཆེན་པོ་རྣམ་པར་འདལ་བ་དང། རིའི་རྒྱལ་པོ་ཆེན་པོ་དྲང་སྲོང་རི་དང། རིའི་རྒྱལ་པོ་ཆེན་པོ་གཉའ་ཤིང་འཛིན་དང། རིའི་རྒྱལ་པོ་ཆེན་པོ་རྟ་རྣ་རི་དང། རིའི་རྒྱལ་
[043-223b3] པོ་ཆེན་པོ་ས་འཛིན་དང། རིའི་རྒྱལ་པོ་ཆེན་པོ་ཁོར་ཡུག་དང་རིའི་རྒྱལ་པོ་ཆེན་པོ་དཔལ་ཅན་དང། རིའི་རྒྱལ་པོ་ཆེན་པོ་རི་རབ་བོ། །ཀྱེ། རྒྱལ་བའི་སྲས། དེ་ལ་འདི་ལྟ་སྟེ་
[043-223b4] དཔེར་ན། རིའི་རྒྱལ་པོ་ཆེན་པོ་ཁ་བ་ཅན་ནི། སྨན་གྱི་རྣམ་པ་ཐམས་ཅད་ཀྱི་འབྱུང་གནས་ཏེ། སྨན་སྣ་ཚོགས་ཐམས་ཅད་བླང་བས་མཐར་ཐུག་པ་མེད་དོ། །ཀྱེ༑ རྒྱལ་བའི་
[043-223b5] སྲས༑ དེ་བཞིན་དུ་བྱང་ཆུབ་སེམས་དཔའི་ས་རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔའ་ཡང་འཇིག་རྟེན་པའི་གཙུག་ལག་དང་ཚིག་དང། སྔགས་དང། རིག་
[043-223b6] པའི་གནས་ཀྱི་འབྱུང་གནས་ཡིན་ཏེ། འཇིག་རྟེན་པའི་གཙུག་ལག་དང་ཚིག་དང། སྔགས་དང། རིག་པའི་གནས་བསྟན་པས་མཐར་ཐུག་པ་མེད་དོ། །ཀྱེ༑ རྒྱལ་བའི་
[043-223b7] སྲས། འདི་ལྟ་སྟེ། དཔེར་ན། རིའི་རྒྱལ་པོ་ཆེན་པོ་སྤོས་ཀྱི་ངད་ཅན་ནི། སྤོས་ཀྱི་རྣམ་པ་ཐམས་ཅད་ཀྱི་འབྱུང་གནས་ཡིན་ཏེ། སྤོས་ཀྱི་རྣམ་པ་སྣ་ཚོགས་བླང་པས་མཐར་ཐུག་


[043-224a0] [224A] 
[043-224a1] ༄༅། །པ་མེད་དོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་དྲི་མ་དང་བྲལ་བ་ལ་གནས་པའི་བྱང་ཆུབ་སེམས་དཔའ་ཡང་བྱང་ཆུབ་སེམས་
[043-224a2] དཔའི་ཚུལ་ཁྲིམས་དང། སྡོམ་པ་དང། ཚུལ་ཐམས་ཅད་ཀྱི་འབྱུང་གནས་ཡིན་ཏེ། བྱང་ཆུབ་སེམས་དཔའི་ཚུལ་ཁྲིམས་དང། སྡོམ་པ་དང། ཚུལ་རྣམ་པ་སྣ་ཚོགས་ཀྱི་
[043-224a3] སྤོས་ཀྱི་མཐར་ཐུག་པ་མེད་དོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། རིའི་རྒྱལ་པོ་རྣམ་པར་འདལ་བ་ནི། རིན་པོ་ཆེའི་རང་བཞིན་ཤིན་ཏུ་དག་པ། རིན་པོ་ཆེའི་
[043-224a4] རྣམ་པ་ཐམས་ཅད་ཀྱི་འབྱུང་གནས་ཡིན་ཏེ༑ རིན་པོ་ཆེ་རྣམ་པ་སྣ་ཚོགས་ཐམས་ཅད་བླང་བས་ཟད་པ་མེད་དོ། །ཀྱེ༑ རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་
[043-224a5] ས་འོད་བྱེད་པ་ལ་གནས་པའི་བྱང་ཆུབ་སེམས་དཔའ་ཡང་འཇིག་རྟེན་བའི་བསམ་གཏན་དང། མངོན་པར་ཤེས་པ་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་
[043-224a6] པར་འཇུག་པ་རྣམས་ཀྱི་འབྱུང་གནས་ཡིན་ཏེ། འཇིག་རྟེན་པའི་བསམ་གཏན་དང། མངོན་པར་ཤེས་པ་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་
[043-224a7] འཇུག་པ་ཡོངས་སུ་དྲིས་པ་བསྟན་པས་ཟད་པ་མེད་དོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། རིའི་རྒྱལ་པོ་ཆེན་པོ་དྲང་སྲོང་རི་ནི། རིན་པོ་ཆེའི་རང་བཞིན་རྣམ་པར་


[043-224b0] [224B] 
[043-224b1] དྲང་སྲོང་མངོན་པར་ཤེས་པ་ལྔ་དང་ལྡན་པའི་འབྱུང་གནས་ཡིན་ཏེ། མངོན་པར་ཤེས་པ་ལྔ་དང་ལྡན་པའི་དྲང་སྲོང་བགྲང་བས་ཟད་པ་མེད་དོ། །ཀྱེ༑ རྒྱལ་བའི་སྲས་
[043-224b2] དེ་བཞིན་དུ་བྱང་ཆུབ་སེམས་དཔའི་ས་འོད་འཕྲོ་བ་ཅན་གནས་པའི་བྱང་ཆུབ་སེམས་དཔའ་ཡང་ལམ་དང་ལམ་མ་ཡིན་པའི་ཁྱད་དང་བྱེ་བྲག་ཤེས་པ་ཐམས་ཅད་ཀྱི་འབྱུང་
[043-224b3] གནས་ཡིན་ཏེ། ལམ་དང་ལམ་མ་ཡིན་པའི་ཁྱད་དང། བྱེ་བྲག་གི་རྒྱུད་ཡོངས་སུ་དྲིས་པ་ཡོངས་སུ་བསྟན་པས་ཟད་པར་མི་འགྱུར་རོ་།ཀྱེ༑ རྒྱལ་བའི་སྲས། འདི་ལྟ་སྟེ་
[043-224b4] དཔེར་ན། རིའི་རྒྱལ་པོ་ཆེན་པོ་གཉའ་ཤིང་འཛིན་ནི། རིན་པོ་ཆེའི་རང་བཞིན་རྣམ་པར་དག་པ། གནོད་སྦྱིན་རྫུ་འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་གནས་ཡིན་ཏེ་
[043-224b5] གནོད་སྦྱིན་རྫུ་འཕྲུལ་ཆེན་པོ་ཅན་བགྲང་བས་ཟད་པ་མེད་དོ་།ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་ཤིན་ཏུ་རྒྱལ་བར་དཀའ་བ་ལ་གནས་པའི་བྱང་
[043-224b6] ཆུབ་སེམས་དཔའ་ཡང་མངོན་པར་ཤེས་པ་དང། རྫུ་འཕྲུལ་དང་རྣམ་པར་འཕྲུལ་པ་དང། ཆོ་འཕྲུལ་ཐམས་ཅད་ཀྱི་འབྱུང་གནས་ཡིན་ཏེ། མངོན་པར་ཤེས་པ་དང། རྫུ་
[043-224b7] འཕྲུལ་དང། རྣམ་པར་འཕྲུལ་བ་དང། ཆོ་འཕྲུལ་ཡོངས་སུ་དྲིས་པ་བསྟན་པ་ཟད་པ་མེད་དོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། རིའི་རྒྱལ་པོ་ཆེན་པོ་རྟ་རྣ་རི་ནི་


[043-225a0] [225A] 
[043-225a1] ༄༅། །རིན་པོ་ཆེའི་རང་བཞིན་རྣམ་པར་དག་པ། ཤིང་ཏོག་གི་རྣམ་པ་ཐམས་ཅད་ཀྱི་འབྱུང་གནས་ཡིན་ཏེ། ཤིང་ཏོག་རྣམ་པ་སྣ་ཚོགས་ཐམས་ཅད་བླང་
[043-225a2] བས་ཟད་པར་མི་འགྱུར་རོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་མངོན་སུམ་ལ་གནས་པའི་བྱང་ཆུབ་སེམས་དཔའ་ཡང་རྟེན་ཅིང་འབྲེལ་བར་
[043-225a3] འབྱུང་བ་ལ་འཇུག་པ་ཤིན་ཏུ་བསྟན་པའི་འབྱུང་གནས་ཡིན་ཏེ། ཉན་ཐོས་ཀྱི་འབྲས་བུ་མངོན་པར་ཁོང་དུ་ཆུད་པར་བྱ་བ་ཡོངས་སུ་དྲིས་པ་བསྟན་པས་ཟད་པ་མེད་དོ། །
[043-225a4] ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། རིའི་རྒྱལ་པོ་ཆེན་པོ་ས་འཛིན་ནི། རིན་པོ་ཆེའི་རང་བཞིན་རྣམ་པར་དག་པ། ཀླུ་རྫུ་འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་
[043-225a5] གནས་ཡིན་ཏེ། ཀླུ་རྫུ་འཕྲུལ་ཆེན་པོ་ཅན་བགྲང་བས་ཟད་པ་མེད་དོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་རིང་དུ་སོང་བ་ལས་གནས་པའི་བྱང་ཆུབ་
[043-225a6] སེམས་དཔའ་ཡང་ཐབས་དང་ཤེས་རབ་ཤིན་ཏུ་བསྟན་པའི་འབྱུང་གནས་ཡིན་ཏེ། རང་སངས་རྒྱས་ཀྱི་འབྲས་བུ་མངོན་པར་ཁོང་དུ་ཆུད་པར་བྱ་བ་ཡོངས་སུ་དྲིས་པ་བསྟན་
[043-225a7] པས་ཟད་པ་མེད་དོ། །ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན་རིའི་རྒྱལ་པོ་ཆེན་པོ་ཁོར་ཡུག་ནི། རིན་པོ་ཆེ་ཆེན་པོའི་རང་བཞིན་རྣམ་པར་དག་པ། དབང་དུ་གྱུར་


[043-225b0] [225B] 
[043-225b1] དབང་དུ་གྱུར་པ་བགྲང་བས་ཟད་པ་མེད་དོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ས་མི་གཡོ་བ་ལ་གནས་པའི་བྱང་ཆུབ་སེམས་
[043-225b2] དཔའ་ཡང་བྱང་ཆུབ་སེམས་དཔའི་དབང་མངོན་པར་སྒྲུབ་པ་ཡོངས་སུ་དྲིས་པ་ཤིན་ཏུ་བསྟན་པའི་འབྱུང་གནས་ཡིན་ཏེ། འཇིག་རྟེན་གྱི་ཁམས་རྣམ་པར་ཕྱེ་བ་ཡོངས་སུ་དྲིས་
[043-225b3] པ་བསྟན་པས་ཟད་པ་མེད་དོ། །ཀྱེ༑ རྒྱལ་བའི་སྲས། འདི་ལྟ་སྟེ་དཔེར་ན། རིའི་རྒྱལ་པོ་དཔལ་དང་ལྡན་པ་ནི། རིན་པོ་ཆེའི་རང་བཞིན་རྣམ་པར་དག་པ། ལྷ་མ་ཡིན་རྫུ་
[043-225b4] འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་གནས་ཡིན་ཏེ། ལྷ་མ་ཡིན་རྫུ་འཕྲུལ་ཆེན་པོ་ཅན་བགྲང་བས་ཟད་པ་མེད་དོ། །ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་
[043-225b5] དཔའ་ས་ལེགས་པའི་བློ་གྲོས་ལ་གནས་པའི་བྱང་ཆུབ་སེམས་དཔའ་ཡང་སེམས་ཅན་འབྱུང་བ་དང། འཇིག་པ་ཤེས་པའི་རྒྱུད་ཐམས་ཅད་ཀྱི་འབྱུང་གནས་ཡིན་ཏེ། འགྲོ་
[043-225b6] བ་ཐམས་ཅད་འབྱུང་བ་ཡོངས་སུ་དྲིས་པ་བསྟན་པས་ཟད་པ་མེད་དོ་།ཀྱེ༑ རྒྱལ་བའི་སྲས། འདི་ལྟ་སྟེ། དཔེར་ན། རིའི་རྒྱལ་པོ་ཆེན་པོ་རི་རབ་ནི། རིན་པོ་ཆེའི་རང་བཞིན་
[043-225b7] རྣམ་པར་དག་པ། ལྷ་རྫུ་འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་གནས་ཡིན་ཏེ། ལྷ་རྫུ་འཕྲུལ་ཆེན་པོ་ཅན་བགྲང་བས་ཟད་པ་མེད་དོ། །ཀྱེ༑ རྒྱལ་བའི་སྲས། དེ་བཞིན་


[043-226a0] [226A] 
[043-226a1] ༄༅། །དུ༑ བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔའ་ཡང་དེ་བཞིན་གཤེགས་པའི་སྟོབས་དང་མི་འཇིགས་པ་
[043-226a2] དང། སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་འབྱུང་གནས་ཡིན་ཏེ། སངས་རྒྱས་ཀྱི་འཕྲིན་ལས་ཡང་དག་པར་བསྟན་པ་ཡོངས་སུ་དྲིས་པ་བསྟན་པས་ཟད་པ་མེད་དོ། །
[043-226a3] ཀྱེ༑ རྒྱལ་བའི་སྲས། ཇི་ལྟར་རིན་པོ་ཆེའི་རི་ཆེན་པོ་དེ་དག་རྒྱ་མཚོ་ཆེན་པོ་ལས་བྱུང་ཞིང། རྒྱ་མཚོ་ཆེན་པོ་ལས་སྨོས་པ་དེ་བཞིན་དུ། ཀྱེ༑ རྒྱལ་བའི་སྲས། བྱང་ཆུབ་
[043-226a4] སེམས་དཔའི་ས་བཅུ་པོ་འདི་དག་ཀྱང་ཐམས་ཅད་མཁྱེན་པ་ཉིད་ལས་བྱུང་བའོ། །ཐམས་ཅད་མཁྱེན་པ་ཉིད་ལས་སྨོས་པའོ། །ཀྱེ༑ རྒྱལ་པའི་སྲས། འདི་ལྟ་སྟེ། དཔེར་
[043-226a5] ན༑ རྒྱ་མཚོ་ཆེན་པོ་ནི་རྣམ་པ་བཅུས་མི་འཕྲོགས་པའི་ཕྱིར་རྒྱ་མཚོའི་གྲངས་སུ་འགྲོ་སྟེ། བཅུ་གང་ཞེ་ན། འདི་ལྟ་སྟེ། རིམ་གྱིས་གཞོལ་བ་དང། ཤི་བའི་རོ་དང་
[043-226a6] མི་འགྲོགས་པ་དང། ཆུ་གཞན་གྱི་གྲངས་ཡོངས་སུ་སྤངས་པ་དང་རོ་གཅིག་པ་དང། རིན་པོ་ཆེ་མང་བ་དང། ཟབ་ཅིང་གཏིང་རིང་བ་དང། ཡངས་ཤིང་ཚད་མེད་
[043-226a7] པ་དང། འབྱུང་པོ་མང་པོའི་གནས་སུ་གྱུར་པ་དང། དབྲེས་ཀྱི་ཚུལ་ལས་མི་འདའ་བ་དང། སྤྲིན་ཆེན་པོའི་ཆར་ཐམས་ཅད་ཡོངས་སུ་འཛིན་པས་མི་ངོམས་པའོ།།


[043-226b0] [226B] 
[043-226b1] རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའ་ཡང་སྤྱོད་པའི་རྣམ་པ་བཅུས་མི་འཕྲོགས་པའི་གྲངས་སུ་འགྲོའོ། །བཅུ་གང་ཞེ་ན། འདི་ལྟ་སྟེ། བྱང་ཆུབ་སེམས་དཔའི་
[043-226b2] ས་རབ་ཏུ་དགའ་བ་ལ་སྨོན་ལམ་ཆེན་པོ་རིམ་གྱིས་མངོན་པར་བསྒྲུབ་པས་གཞོལ་བ་དང། བྱང་ཆུབ་སེམས་དཔའི་ས་དྲི་མ་དང་བྲལ་བ་ལ་ཚུལ་ཁྲིམས་ངན་པའི་རོ་དང་མི་
[043-226b3] འགྲོགས་པ་དང། བྱང་ཆུབ་སེམས་དཔའི་ས་འོད་བྱེད་པ་ལ་འཇིག་རྟེན་པ་རྣམ་པར་གདགས་པའི་གྲངས་ཡོངས་སུ་སྤངས་པ་དང། བྱང་ཆུབ་སེམས་དཔའི་ས་འོད་
[043-226b4] འཕྲོ་བ་ཅན་ལ་སངས་རྒྱས་ལ་མོས་པ་མི་ཕྱེད་པའི་རོ་གཅིག་པ་དང། བྱང་ཆུབ་སེམས་དཔའི་ས་ཤིན་ཏུ་རྒྱལ་བར་དཀའ་བ་ལ་ཐབས་དང། མངོན་པར་ཤེས་པ་ཚད་
[043-226b5] མེད་པས་འཇིག་རྟེན་གྱི་བྱ་བ་མངོན་པར་བསྒྲུབ་པའི་རིན་པོ་ཆེ་མང་བ་དང། བྱང་ཆུབ་སེམས་དཔའི་ས་མངོན་སུམ་ལ་རྟེན་ཅིང་འབྲེལ་པར་འབྱུང་བ་རབ་ཏུ་བརྟག་པས་
[043-226b6] ཤིན་ཏུ་ཟབ་པ་དང། བྱང་ཆུབ་སེམས་དཔའི་ས་རིང་དུ་སོང་བ་ལ་བློ་དང། རྣམ་པར་འབྱེད་པ་དང། མཁས་པ་ཡངས་ཤིང་ཚད་མེད་པ་དང། བྱང་ཆུབ་སེམས་དཔའི་
[043-226b7] ས་མི་གཡོ་བ་ལ་རྒྱན་ཆེན་པོ་མངོན་པར་བསྒྲུབ་པ་ཡང་དག་པར་བསྟན་པའི་འབྱུང་པོ་མང་པོ་གནས་པ་དང། བྱང་ཆུབ་སེམས་དཔའི་ས་ལེགས་པའི་བློ་གྲོས་ལ་རྣམ་


[043-227a0] [227A] 
[043-227a1] ༄༅། །པར་ཐར་པ་ཟབ་མོ་དང། འགྲོ་བ་ཐམས་ཅད་ཀྱི་སྤྱོད་པ་ཇི་ལྟ་བ་བཞིན་དུ་ཁོང་དུ་ཆུད་པའི་ཚུལ་གྱིས་དབྲེས་ལས་མི་འདའ་བ་དང། བྱང་ཆུབ་སེམས་
[043-227a2] དཔའི་ས་ཆོས་ཀྱི་སྤྲིན་ལ་དེ་བཞིན་གཤེགས་པ་ཐམས་ཅད་ཀྱི་ཆོས་སྣང་བའི་སྤྲིན་ཆེན་པོའི་ཆར་ཡང་དག་པར་བཟུང་བས་མི་ངོམས་པའོ། །ཀྱེ༑ རྒྱལ་བའི་སྲས་
[043-227a3] འདི་ལྟ་སྟེ། དཔེར་ན། ནོར་བུ་རིན་པོ་ཆེ་ནི། རིན་པོ་ཆེའི་མཁན་པོ་མཁས་པས་ཤིན་ཏུ་བསྲེགས། ཤིན་ཏུ་བསྒྲུབས། ཤིན་ཏུ་སྦྱངས། ཤིན་ཏུ་དག་པར་བྱས། །ལེགས་པར་
[043-227a4] ཕུག་རིན་པོ་ཆེའི་སྲད་བུས་ལེགས་པར་བཏགས། རིན་པོ་ཆེ་བཻ་ཌཱུརྱའི་རྩ་བའི་རྒྱལ་མཚན་གྱི་རྩེ་མོ་ལ་བཞག་སྟེ། འོད་ཐམས་ཅད་འབྱུང་བར་གྱུར་ལ་རྒྱལ་པོས་བསྔགས་
[043-227a5] པར་གྱུར་ཏེ། རིན་པོ་ཆེའི་རིགས་བཅུ་ལས་འདས་ཤིང་ཤིན་ཏུ་འཕགས་པར་གྱུར་པ་དེའི་ཚེ། སེམས་ཅན་ཐམས་ཅད་ལ་རིན་པོ་ཆེས་ཕན་གདགས་པའི་དོན་དུ་ཉེ་
[043-227a6] བར་གནས་པ་ཡིན། ཀྱེ༑ རྒྱལ་བའི་སྲས། དེ་བཞིན་དུ་བྱང་ཆུབ་སེམས་དཔའི་ཐམས་ཅད་མཁྱེན་པ་ཉིད་ཀྱི་སེམས་རིན་པོ་ཆེ་བསྐྱེད་པ་ཡང་སྦྱངས་པའི་ཡོན་ཏན་
[043-227a7] གྱི་སྡོམ་པ་དང། ཚུལ་ཁྲིམས་དང། བརྟུལ་ཞུགས་དང། དཀའ་ཐུབ་ཀྱིས་ཤིན་ཏུ་བསྲེགས། བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང་


[043-227b0] [227B] 
[043-227b1] ལམ་གྱི་ཡན་ལག་གི་རྣམ་པས་ཤིན་ཏུ་སྦྱངས། ཐབས་དང་མངོན་པར་ཤེས་པས་ཤིན་ཏུ་དག་པར་བྱས། རྟེན་ཅིང་འབྲེལ་བར་
[043-227b2] འབྱུང་བས་ཤིན་ཏུ་ཕུག། ཐབས་དང་ཤེས་རབ་རིན་པོ་ཆེ་སྣ་ཚོགས་ཀྱི་སྲད་བུས་ཤིན་ཏུ་བཏགས། དབང་གི་རིན་པོ་ཆེ་བཻ་ཌཱུརྱའི་ཡུ་བའི་རྒྱལ་མཚན་གྱི་རྩེ་མོ་ལ་བཞག་
[043-227b3] སེམས་ཅན་གྱི་སྤྱོད་པ་རབ་ཏུ་བརྟགས་པ་དང། ཐོས་པའི་ཡེ་ཤེས་ཀྱི་འོད་རབ་ཏུ་འབྱུང་བར་འགྱུར་ཏེ། ཆོས་ཀྱི་རྒྱལ་པོ་དེ་བཞིན་གཤེགས་པས་ཡང་དག་པར་རྫོགས་པའི་
[043-227b4] སངས་རྒྱས་ཀྱི་ཡེ་ཤེས་ཀྱི་མངོན་པར་དབང་བསྐུར་བས་དབང་བསྐུར་བར་གྱུར་པ་དེའི་ཚེ། སེམས་ཅན་ཐམས་ཅད་ལ་སངས་རྒྱས་ཀྱི་འཕྲིན་ལས་རིན་པོ་ཆེ་ཆེན་པོ་ཐམས་
[043-227b5] ཅད་ཀྱིས་ཡང་དག་པར་ཕན་གདགས་པའི་དོན་དུ་ཉེ་བར་གནས་པ་ཡིན་ཏེ། དེའི་ཚེ་ཐམས་ཅད་མཁྱེན་པ་ཞེས་ཀྱང་བྱའོ། །ཀྱེ༑ རྒྱལ་བའི་སྲས། བྱང་ཆུབ་སེམས་དཔའི་
[043-227b6] སྤྱོད་པ་ཡང་དག་པར་བསྒྲུབ་ཅིང། རྣམ་པ་ཐམས་ཅད་དུ་ཐམས་ཅད་མཁྱེན་པའི་ཡེ་ཤེས་དང། ཡོན་ཏན་ཡང་དག་པར་བསགས་པའི་ཆོས་ཀྱི་སྒོའི་རྒྱུད་འདི་ནི། སེམས་
[043-227b7] ཅན་དགེ་བའི་རྩ་བ་མ་བསྐྱེད་པ་རྣམས་ཀྱི་རྣ་ལམ་དུ་གྲག་པར་མི་འགྱུར་རོ། །བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། ཀྱེ༑ རྒྱལ་བའི་སྲས། འོ་ན་རྣམ་པ་ཐམས་


[043-228a0] [228A] 
[043-228a1] ༄༅། །ཅད་དུ་ཐམས་ཅད་མཁྱེན་པའི་ཡེ་ཤེས་དང། ཡོན་ཏན་ཡང་དག་པར་བསགས་པའི་ཆོས་ཀྱི་སྒོའི་རྒྱུད་འདི་གང་གི་རྣ་ལམ་དུ་གྲག་པར་གྱུར་པ་དེ་
[043-228a2] དག་བསོད་ནམས་ཀྱི་ཚོགས་ཅི་ཙམ་ཞིག་དང་ལྡན་པར་འགྱུར། བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། ཀྱེ༑ རྒྱལ་བའི་སྲས། ཐམས་ཅད་མཁྱེན་པའི་ཡེ་
[043-228a3] ཤེས་ཀྱི་མཐུ་ཇི་ཙམ་པ་དེ་སྙེད་ཀྱི་བསོད་ནམས་ཀྱི་ཚོགས་ནི་ཐམས་ཅད་མཁྱེན་པ་ཉིད་དུ་སེམས་བསྐྱེད་ཅིང་བསྒྲུབ་པར་དམིགས་པ་ལ་ཡོད་དེ། ཆོས་ཀྱི་སྒོའི་རྒྱུད་
[043-228a4] འདི་གྲག་ཅིང་མངོན་པར་གྱུར་པའི་བསོད་ནམས་ཀྱི་ཚོགས་ཀྱང་དེ་ཙམ་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། ཀྱེ༑ རྒྱལ་བའི་སྲས། རྣམ་པ་ཐམས་ཅད་དུ་ཐམས་ཅད་
[043-228a5] མཁྱེན་པའི་ཡེ་ཤེས་དང། ཡོན་ཏན་ཡང་དག་པར་བསགས་པའི་ཆོས་ཀྱི་རྒྱུད་འདི་ནི། བྱང་ཆུབ་སེམས་དཔའ་མ་ཡིན་པས་མཉན་པའམ་མོས་པར་བྱ་བའམ་
[043-228a6] གཟུང་བར་ཡང་མི་ནུས་ན་བསྒོམ་པའི་རྣམ་པར་སྦྱོར་བས་བརྩོན་པར་མི་ནུས་པ་ལྟ་ཅི་སྨོས། དེ་བས་ན། ཀྱེ༑ རྒྱལ་བའི་སྲས། གང་གིས་ཆོས་ཀྱི་སྒོའི་རྒྱུད་འདི་ཐོས་ཏེ་
[043-228a7] ཐོས་ནས་མོས་པར་བྱེད་པ་དང། མོས་པར་བྱས་ཤིང་འཛིན་པ་དང་བསྒོམ་པའི་རྣམ་པས་བརྩོན་པར་བྱེད་ན། སེམས་ཅན་དེ་དག་ནི་ཐམས་ཅད་མཁྱེན་པའི་ཡེ་ཤེས་


[043-228b0] [228B] 
[043-228b1] །དེ་ནས་དེའི་ཚེ་སངས་རྒྱས་ཀྱི་མཐུ་དང། ཆོས་ཉིད་ཐོབ་པས་ཕྱོགས་བཅུར་འཇིག་རྟེན་གྱི་ཁམས་སངས་རྒྱས་ཀྱི་ཞིང་ཁྲག་ཁྲིག་ཕྲག་བཅུའི་
[043-228b2] རྡུལ་ཤིན་ཏུ་ཕྲ་བ་སྙེད་རྣམ་པ་དྲུག་དང། ལྟས་ཆེན་པོ་བཅོ་བརྒྱད་དུ་གཡོས་སོ། །རབ་ཏུ་གཡོས་སོ། །ཀུན་ཏུ་གཡོས་སོ། །འགུལ་ཏོ་།རབ་ཏུ་འགུལ་ཏོ། །ཀུན་ཏུ་འགུལ་ཏོ།།
[043-228b3] ལྡག་གོ། རབ་ཏུ་ལྡེག་གོ་ཀུན་ཏུ་ལྡེག་གོ། ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ། །འུར་འུར། རབ་ཏུ་འུར་འུར། ཀུན་ཏུ་འུར་འུར་རོ། །ཤིག་ཤིག། རབ་ཏུ་ཤིག་
[043-228b4] ཤིག། ཀུན་ཏུ་ཤིག་ཤིག་གོ། སངས་རྒྱས་ཀྱི་མཐུ་དང་ཆོས་ཉིད་རབ་ཏུ་ཐོབ་པས་ལྷ་རྫས་ཀྱི་ཕྲེང་བའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་གོས་ཀྱི་སྤྲིན་གྱི་ཆར་
[043-228b5] མངོན་པར་བབ་བོ། །ལྷ་རྫས་ཀྱི་རིན་པོ་ཆེའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་གདུགས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་རྒྱལ་མཚན་གྱི་སྤྲིན་གྱི་
[043-228b6] ཆར་མངོན་པར་བབ་བོ། །ལྷ་རྫས་ཀྱི་བ་དན་གྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་རོལ་མོ་བརྡུང་བ་དང། དཀྲོལ་བ་དང། གླུའི་དབྱངས་ཀྱི་སྤྲིན་གྱི་སྒྲ་མངོན་པར་
[043-228b7] སྒྲོག་གོ། ལྷ་རྫས་ལས་འདས་པའི་ཐམས་ཅད་མཁྱེན་པའི་ས་ལ་མངོན་པར་བསྟོད་པའི་གླུའི་དབྱངས་ཀྱི་སྤྲིན་གྱི་སྒྲ་མངོན་པར་སྒྲོག་གོ། ཇི་ལྟར་གླིང་བཞི་པའི་འཇིག་རྟེན་


[043-229a0] [229A] 
[043-229a1] ༄༅། །གྱི་ཁམས་འདིའི་གཞན་འཕྲུལ་དབང་བྱེད་ཀྱི་གནས་སུ་ལྷའི་རྒྱལ་པོ་དབང་སྒྱུར་གྱི་གཞལ་མེད་ཁང་ནོར་བུ་རིན་པོ་ཆེའི་སྙིང་པོར་ཇི་ལྟ་བ་དེ་བཞིན་
[043-229a2] དུ་འཇིག་རྟེན་གྱི་ཁམས་ཐམས་ཅད་དུ་ཡང་ཕྱོགས་བཅུ་རྒྱས་པར་གང་ཞིང། ཆོས་བསྟན་པ་འདི་ཡང་ཐམས་ཅད་དུ་བྱུང་བར་གྱུར་ཏོ། །སངས་རྒྱས་ཀྱི་མཐུས་ཕྱོགས་བཅུ་
[043-229a3] ནས་བྱང་ཆུབ་སེམས་དཔའ་སངས་རྒྱས་ཀྱི་ཞིང་ཁྲག་ཁྲིག་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཕྱོགས་བཅུ་རྒྱས་པར་བྱེད་ཅིང་ལྷགས་ཏེ། དེ་དག་ཕྱིན་ནས་ཀྱང་འདི་སྐད་
[043-229a4] ཅེས་ཟེར་རོ། །ཀྱེ༑ རྒྱལ་བའི་སྲས། དེ་ལྟར་ཁྱོད་ཀྱིས་བྱང་ཆུབ་སེམས་དཔའི་ཆོས་ཉིད་འདི་བརྗོད་པ་ལེགས་སོ། །ལེགས་སོ། །ཀྱེ། རྒྱལ་བའི་སྲས། བདག་ཅག་ཀྱང་
[043-229a5] རྡོ་རྗེའི་སྙིང་པོ་ཞེས་བྱ་བ་མིང་མཐུན་པ་ཤ་སྟག་སྟེ། འཇིག་རྟེན་གྱི་ཁམས་རྡོ་རྗེའི་དཔལ་ཞེས་བྱ་བ་ནས། དེ་བཞིན་གཤེགས་པ་མཚན་རྡོ་རྗེའི་རྒྱལ་མཚན་ཞེས་བྱ་
[043-229a6] བ་དག་གི་དྲུང་ནས་འདིར་ལྷགས་ཏེ། འཇིག་རྟེན་གྱི་ཁམས་དེ་དག་ཐམས་ཅད་ན་ཡང་ཆོས་བསྟན་པ་འདི་ཉིད་སངས་རྒྱས་ཀྱི་མཐུས་འཁོར་གྱི་རྣམ་པ་འདི་འདྲ་བ་
[043-229a7] དག་ལ་ཚིག་འདི་དག་ཉིད་དང། ཡི་གེ་འདི་དག་ཉིད་དང། ཁོང་དུ་ཆུད་པར་བྱ་བ་འདི་དག་ཉིད་དང། དོན་འདི་ཉིད་ལྷག་ཆད་མེད་པར་མངོན་པར་བརྗོད་དེ་འབྱུང་


[043-229b0] [229B] 
[043-229b1] །ཀྱེ༑ རྒྱལ་བའི་སྲས། བདག་ཅག་ཀྱང་དབང་དུ་གྱུར་པ་ཤ་སྟག་སངས་རྒྱས་ཀྱི་མཐུས་འཁོར་འདིར་ཕྱིན་ཏོ་།ཀྱེ༑ རྒྱལ་བའི་སྲས། འཇིག་རྟེན་གྱི་ཁམས་འདིར་
[043-229b2] བདག་ཅག་ཇི་ལྟར་ཕྱིན་པ་དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པའི་འཇིག་རྟེན་གྱི་ཁམས་རེ་རེའི་གཞན་འཕྲུལ་དབང་བྱེད་ཀྱི་གནས་ཀྱི་
[043-229b3] ལྷའི་རྒྱལ་པོ་དབང་སྒྱུར་གྱི་གཞལ་མེད་ཁང་ནོར་བུ་རིན་པོ་ཆེའི་སྙིང་པོར་ཡང་སངས་རྒྱས་ཀྱི་ཞིང་ཁྲག་ཁྲིག་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བྱང་ཆུབ་སེམས་དཔའ་
[043-229b4] རྣམས་ཕྱིན་པར་གྱུར་ཏོ། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་ཕྱོགས་བཅུར་བལྟས་ཏེ། འཁོར་གྱི་དཀྱིལ་འཁོར་ཐམས་ཅད་ལ་བལྟས་ནས་ཆོས་ཀྱི་དབྱིངས་ལ་རྣམ་
[043-229b5] པར་ལྟ་བ་དང། ཐམས་ཅད་མཁྱེན་པའི་ཡེ་ཤེས་ཀྱི་སེམས་བསྐྱེད་པ་ཡང་དག་པར་བརྗོད་པ་དང། བྱང་ཆུབ་སེམས་དཔའི་ཡུལ་ཡང་དག་པར་བསྟན་པ་དང། སྤྱོད་པའི་
[043-229b6] སྟོབས་ཡོངས་སུ་སྦྱངས་པ་དང། རྣམ་པ་ཐམས་ཅད་མཁྱེན་པ་ཡང་དག་པར་བསྒྲུབ་པ་བརྗོད་པ་དང། འཇིག་རྟེན་གྱི་དྲི་མ་སེལ་བ་དང། ཐམས་ཅད་མཁྱེན་པའི་ཡེ་
[043-229b7] ཤེས་ཉེ་བར་བསྒྲུབ་པ་དང། བསམ་གྱིས་མི་ཁྱབ་པའི་ཡེ་ཤེས་ཀྱི་རྒྱན་ཡོངས་སུ་བསྟན་པ་དང། བྱང་ཆུབ་སེམས་དཔའ་ཐམས་ཅད་ཀྱི་ཡོན་ཏན་རབ་ཏུ་རྗོད་པ་བྱེད་


[043-230a0] [230A] 
[043-230a1] ༄༅། །ཅིང༑ སའི་དོན་འདི་ཡང་བརྟག་པར་བྱ་བ་དང། བསྟན་པའི་ཕྱིར་སངས་རྒྱས་ཀྱི་མཐུས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞི་དང་དུལ་
[043-230a2] དགའ་ཞི་ཞིང་དུལ་བའི་ཡིད་ལྡན་ལ། །ནམ་མཁའི་དབྱིངས་འདྲ་བར་སྣང་མཁའ་དང་མཚུངས་འདྲ་ཞིང། །ཐ་བའི་དྲི་མ་རྣམ་སྦྱངས་ལམ་རྣམས་ཤེས་གནས་པའི། །བྱང་
[043-230a3] ཆུབ་སེམས་དཔའི་སྤྱོད་པའི་ཁྱད་པར་རབ་ལ་ཉོན། །བསྐལ་པ་བྱེ་བར་དགེ་བ་བརྒྱ་སྟོང་རབ་བསགས་ཤིང། །སངས་རྒྱས་བརྒྱ་སྟོང་དྲང་སྲོང་ཆེན་པོ་མཆོད་བྱས་ཏེ། །དབང་
[043-230a4] སྒྱུར་རྣམས་དང་རང་རྒྱལ་མཐའ་ཡས་མཆོད་བྱས་ནས། །འགྲོ་བ་ཀུན་ལ་ཕན་ཕྱིར་བྱང་ཆུབ་སེམས་སྐྱེའོ། །བརྟུལ་ཞུགས་དཀའ་ཐུབ་དཀའ་སྤྱད་དུལ་བཟོད་ལྡན་གྱུར་
[043-230a5] ལ༑ ༑ཁྲེལ་ཡོད་དཔལ་གྱི་སྤྱོད་ལྡན་ཡེ་ཤེས་དགེ་འཕགས་ཤིང། །བློ་གྲོས་རིག་ཡངས་སངས་རྒྱས་ཡེ་ཤེས་སེམས་ལྡན་གྱི། །བྱང་ཆུབ་སེམས་དཔའ་རྒྱལ་བའི་
[043-230a6] སྟོབས་དང་མཉམ་འདྲ་སྐྱེ། །དུས་གསུམ་རྒྱལ་བ་ཇི་སྙེད་མཆོད་རབ་མཆོད་པའི་ཕྱིར། །ནམ་མཁའི་དབྱིངས་ཚད་ཞིང་རྣམས་ཐམས་ཅད་ཡོངས་སུ་སྦྱོང། །ཆོས་རྣམས་
[043-230a7] ཐམས་ཅད་ཇི་སྙེད་དེ་དག་མཉམ་རྟོགས་པས། །འགྲོ་བ་དགྲོལ་བའི་དོན་དུ་བྱང་ཆུབ་སེམས་སྐྱེའོ། །གཞལ་ཡས་སེམས་སྐྱེས་ས་མཆོག་རབ་ཏུ་ཐོབ་གྱུར་ནས། །སྡིག་


[043-230b0] [230B] 
[043-230b1] །སྨོན་ལམ་སྟོབས་དཔྱད་དཀར་ཆོས་ཡང་དག་བསགས་བྱས་ནས། །སྙིང་རྗེ་བརྩེ་ལྡན་ས་ཡི་གོང་མ་ཡོངས་སུ་གནོན། །འགྲོ་ཕྱིར་
[043-230b2] བྱམས་སེམས་ཚུལ་ཁྲིམས་ཐོས་དང་ཡོན་ཏན་ལྡན། །དྲི་མེད་དྲི་བྲལ་རང་བཞིན་ཡོངས་དག་བསམ་པ་ཡིས། །འཇིག་རྟེན་ཐམས་ཅད་མེ་གསུམ་འབར་བར་མཐོང་གྱུར་ནས། །གསུམ་
[043-230b3] པ་རྣམས་ཡངས་བློ་ཡིས་འགྲོ་བའི་དོན་དུ་གནོན། །སྡུག་བསྔལ་མི་རྟག་ནད་པ་ཟུག་རྔུས་མི་བདེ་བའི། །ཁམས་གསུམ་རྟག་ཏུ་སྡུག་བསྔལ་བརྒྱ་ཡི་མེ་འབར་བས། །འདུས་
[043-230b4] བྱས་ཉེས་མཐོང་རྒྱལ་བའི་ལེགས་པ་མངོན་མོས་ཤིང། །ཡེ་ཤེས་འོད་འཕྲོ་ཡངས་ལྡན་འོད་འཕྲོ་ཡོད་པ་གནོན། །དྲན་དང་བློ་ལྡན་ལམ་གྱི་ཡེ་ཤེས་ཐོབ་གྱུར་ཅིང། །ས་
[043-230b5] མཆོག་དེ་ལ་སངས་རྒྱས་བརྒྱ་སྟོང་བསྙེན་བཀུར་ནས། །མི་ཡི་གཙོ་བོའི་ཡོན་ཏན་རྟག་ཏུ་དྲན་བྱེད་ཅིང། །འགྲོ་བ་ཀུན་གྱིས་ཐུབ་དཀའ་རྒྱལ་བར་དཀའ་བ་གནོན། །ཡེ་ཤེས་བློ་
[043-230b6] གྲོས་ཐབས་དང་ཤེས་རབ་བློ་དཔྱོད་པས། །འགྲོ་དོན་མཐའ་ཡས་སྣ་ཚོགས་བྱ་བ་བསྟན་བྱས་ཤིང། །སྟོབས་བཅུའི་མཆོད་པ་སེམས་ཅན་དོན་རྣམས་བསྒྲུབ་བྱས་ཏེ། །མི་
[043-230b7] སྐྱེ་མངོན་སུམ་མཐའ་ཡས་ས་དྲུག་ཡོངས་སུ་གནོན། །འཇིག་རྟེན་ཀུན་ཏུ་འགྲོ་བས་ཤེས་དཀའ་སྤྱོད་བྱེད་ཅིང། །བདག་བྲལ་བྱེད་མེད་ཡོད་དང་མེད་པ་རྣམ་བསལ་བའི། །


[043-231a0] [231A] 
[043-231a1] ༄༅། །རང་བཞིན་སྟོང་ཆོས་ཡན་ལག་བཅུ་གཉིས་རབ་འབྱུང་ཞེས། །ཕྲ་ཞིང་རྣོ་བའི་སེམས་ལྡན་བདུན་པ་ཡོངས་སུ་གནོན་།ཐབས་དང་ཤེས་རབ་སེམས་
[043-231a2] ཡངས་རབ་ཏུ་ཐོབ་གྱུར་ཅིང། །རིང་དུ་སོང་བ་གདུལ་དཀའ་རིང་དུ་སོང་བ་གནོན། །རང་བཞིན་དུལ་ཞིང་ཞི་ཕྱིར་དུ་མའི་སེམས་སྤངས་ཏེ། །དེ་ནས་ནམ་མཁའ་འདྲ་བའི་
[043-231a3] མི་གཡོ་ཡོངས་སུ་གནོན། །དེ་ལ་མཁས་པའི་ཡེ་ཤེས་ལས་རྣམས་སྣ་ཚོགས་ཕྱིར། །ཞི་བ་དེ་ལས་བསླང་ཞིང་མི་ཡི་མཆོག་ཏུ་བསྣམས་།དབང་བཅུ་ལྡན་ཞིང་འཇིག་
[043-231a4] རྟེན་ཡང་དག་ཉིད་དཔྱོད་པའི། །རང་བཞིན་ཆེན་པོ་འགྲོ་ཕྱིར་ལེགས་པའི་བློ་གྲོས་གནོན། །འདི་ལ་ཤིན་ཏུ་ཕྲ་བར་འཇིག་རྟེན་ཀུན་དཔྱད་ཅིང། །སེམས་ཅན་ཐིབས་
[043-231a5] པོའི་སྤྱོད་ལྡན་ཉོན་མོངས་ལས་དཔྱད་དེ། །དེ་དག་གདུལ་བའི་སྤྱོད་པས་ཡོན་ཏན་མང་པོ་གནོན། །བདེ་གཤེགས་མཛོད་ཐོབ་དོན་གྱི་དམ་པ་རབ་ཏུ་སྟོན། །དཀར་
[043-231a6] ཆོས་རིམ་གྱིས་དེ་འདྲའི་སྤྱོད་པ་ལྡན་གྱུར་པས། །ས་དགུའི་བར་དུ་བསོད་ནམས་ཡེ་ཤེས་ཚོགས་ཐོབ་ཅིང། །རྒྱལ་བ་རྣམས་ཀྱི་སྟོབས་མཆོག་དོན་དམ་མངོན་འདོད་
[043-231a7] པ༑ ༑ཡེ་ཤེས་ཡོན་ཏན་དབང་བསྐུར་སངས་རྒྱས་ཀུན་ལས་འཐོབ་།བརྒྱ་སྟོང་ཕྲག་བཅུའི་ཏིང་འཛིན་གྲངས་མེད་གང་ཡོད་པ་།སྤྱོད་ཡུལ་ཤེས་པས་ཆོས་ཉིད་ཤེས་


[043-231b0] [231B] 
[043-231b1] །དེ་ཡི་རྗེས་ལ་ཐམས་ཅད་མཁྱེན་པར་དབང་བསྐུར་འཐོབ། །ཡུལ་ཡངས་ཏིང་འཛིན་དེ་དག་ཐོབ་པས་དེ་མི་སྒུལ། །གང་ཚེ་དེ་ཡིས་ཀུན་མཁྱེན་དབང་བསྐུར་
[043-231b2] ཐོབ་པའི་ཚེ། །པདྨོ་རྒྱ་ཆེན་རིན་ཆེན་ཀུན་གྱིས་བརྒྱན་པ་འབྱུང། །དེ་ཡི་ཚུལ་མཐུན་ལུས་ཀྱི་དབུས་སུ་གནས་པར་འགྱུར། །རྒྱལ་བའི་སྲས་ཀྱིས་ཡོངས་བསྐོར་དེ་ལ་ལྟ་ཞིང་གནས། །
[043-231b3] དེ་ཡི་འོད་ཟེར་ཁྲག་ཁྲིག་མཐའ་ཡས་སྟོང་ཕྲག་མང། །ཕྱོགས་བཅུའི་འགྲོ་བའི་སྡུག་བསྔལ་ཀུན་ཀྱང་ཞི་བར་བྱེད། །མགོ་ཡི་གཙུག་ནས་འོད་ཟེར་བྱེ་བ་སྟོང་བྱུང་ཞིང། །ཕྱོགས་
[043-231b4] རྣམས་ཀུན་གྱི་མི་ཡི་གཙོ་བོའི་འཁོར་དུ་རྒྱུ། །སྟེང་གི་ནམ་མཁའི་དབྱིངས་ལ་འོད་ཟེར་དྲ་བར་གནས། །སངས་རྒྱས་མཆོད་ཕྱིར་བརྩོན་པར་རྒྱལ་བའི་ཞབས་སུ་འདོང། །དེ་ཚེ་རྒྱལ་
[043-231b5] བ་རྣམས་དང་རྒྱལ་སྲས་རྣམས་ཀྱིས་ཀྱང། །ཆོས་རབ་དོན་དུ་རྒྱལ་སྲས་དབང་བསྐུར་ཐོབ་པར་མཁྱེན། །མཆོད་པའི་དོན་དུ་རྒྱལ་སྲས་མཐའ་ཡས་ཀུན་ཀྱང་འོང། །དེའི་ཚེ་
[043-231b6] ཀུན་མཁྱེན་དབང་བསྐུར་མི་མཆོག་མཛོད་སྤུ་ནས། །དབང་བསྐུར་འོད་ཟེར་དམ་པ་མང་པོ་འབྱུང་བར་འགྱུར། །འོད་ཟེར་མཆོག་གིས་བསྐོར་ཅིང་སྤྱི་བོའི་གཙུག་ཏུ་ནུབ། །
[043-231b7] གང་ཚེ་རྒྱལ་མཆོག་བུ་ཡི་ཐུ་བོ་སྲིད་མཆོག་ལ། །དབང་བསྐུར་ཞིང་དུ་སངས་རྒྱས་ཀུན་གྱིས་དབང་བསྐུར་ཚེ། །ཕྱོགས་བཅུའི་འཇིག་རྟེན་ཐམས་ཅད་ཀུན་ནས་གཡོ་བར་


[043-232a0] [232A] 
[043-232a1] ༄༅། །འགྱུར། །མནར་མེད་བར་གྱི་སྡུག་བསྔལ་དེ་ཚེ་ཞི་ཞིང་འདུག་གང་ཚེ་ཀུན་མཁྱེན་དབང་གིས་མངོན་པར་དབང་བསྐུར་བ། །དེ་ཕྱིར་མཁས་
[043-232a2] པས་ཆོས་སྤྲིན་ས་མཆོག་ཐོབ་ཅེས་བྱ། །མཁས་པ་འདི་ལ་གནས་པའི་ཤེས་རྒྱུད་ཚད་མེད་དེ། །ས་རབ་འདི་ལ་གནས་པ་འགྲོ་ཀུན་གཙོ་ཡིན་ནོ། །གཟུགས་དང་
[043-232a3] གཟུགས་མེད་དེ་བཞིན་འདོད་པའི་ཁམས་ཡངས་དང། །སེམས་ཅན་ཁམས་དང་ཞིང་དང་ཆོས་ཁམས་ཡངས་པ་དང། །གྲངས་དང་གྲངས་མེད་ནམ་མཁའི་ཁམས་
[043-232a4] ཀྱི་བར་དུ་སྟེ། །ཆོས་དབྱིངས་ཡངས་པ་ཐམས་ཅད་མ་ནོར་ཁོང་དུ་ཆུད། །འདི་ལ་གནས་པ་མཐུ་ཆེན་སྤྲུལ་པའི་ལས་ཀུན་དང། །དེ་བཞིན་བྱིན་རླབས་རྒྱལ་བའི་ཡེ་
[043-232a5] ཤེས་ཕྲ་བ་དང། །མི་མཆོག་གསང་བ་བསྐལ་པའི་གྲངས་རྣམས་ཤེས་བྱ་དང། །སྐྲ་རྩེ་གཅིག་ཏུ་འཇིག་རྟེན་ཁམས་རྣམས་གཟུང་བ་དང། །མི་ཡི་གཙོ་བོ་འབྱུང་
[043-232a6] དང་སྐུ་ཚེ་འཚང་རྒྱ་དང། །འཁོར་ལོ་དམ་པ་བསྐོར་དང་མྱ་ངན་འདའ་བའི་རྣམས། །ཐམས་ཅད་རབ་ཤེས་གོང་དུ་རྣམ་ཐར་ཞི་བ་དག་སྔན་ཆད་མ་ཐོབ་ཀུན་ཀྱང་
[043-232a7] དེ་ཚེ་རབ་ཏུ་འཐོབ། །འདི་ལ་གནས་པའི་མཐུ་ཆེ་རྒྱལ་བའི་ཆོས་ཀྱི་སྤྲིན། །ཐམས་ཅད་ཁོང་དུ་ཆུད་བྱེད་དྲན་པས་ཀུན་ཀྱང་འཛིན། །ཀླུ་རྣམས་ཀུན་གྱི་སྤྲིན་ཆར་རྒྱ་


[043-232b0] [232B] 
[043-232b1] །དེ་བཞིན་རྒྱལ་བའི་ཆོས་སྤྲིན་ཆར་ཆེན་ཀུན་ཀྱང་འཛིན། །རྒྱལ་བ་གཅིག་ལས་ཆོས་གང་མཐུ་ཆེན་ངེས་ཐོབ་པ། །དེ་ལ་ཕྱོགས་བཅུ་མཐའ་ཡས་ཞིང་གི་
[043-232b2] སེམས་ཅན་རྣམས། །ཐམས་ཅད་བདེ་གཤེགས་ཉན་ཐོས་ཐོས་པ་འཛིན་གྱུར་ཀྱང། །བྱང་ཆུབ་སེམས་དཔའ་ཐོས་པའི་གྲངས་ཆར་ཉེར་མི་འགྲོ་ཡེ་ཤེས་སྤྱོད་པའི་སྟོབས་
[043-232b3] ཀྱིས་སྔན་ཆད་སྤྱད་པའི་མཐུས། །སྐད་ཅིག་ཡུད་ཙམ་གཅིག་ཏུ་ཁྲག་ཁྲིག་ཞིང་བཀང་ཞིང། །བདུད་རྩིའི་ཆར་འབེབས་ཉོན་མོངས་ཀུན་ཀྱང་ཞི་བར་བྱེད། །དེ་ཕྱིར་རྒྱལ་བས་
[043-232b4] འདི་མིང་ཆོས་ཀྱི་སྤྲིན་ཅེས་གསུངས། །འདི་གནས་མཐུ་ཆེན་ལྷ་ཡི་འཇིག་རྟེན་གཙོར་གྱུར་པའི། །ཕྱོགས་རྣམས་ཀུན་ཏུ་མི་ཡི་གཙོ་བོའི་ཡུལ་ཡང་སྟོན། །རྣམ་འཕྲུལ་
[043-232b5] ཁྲག་ཁྲིག་སྟོང་ཕྲག་དུ་མ་ཡང་སྟོན་ཏེ། །བྱང་ཆུབ་སྤྱོད་པ་དེ་སེམས་འགྲོ་བ་མྱོས་པར་འགྱུར། །མཁས་པ་ལེགས་ལྡན་འདི་གནས་གོམ་པ་བོར་བ་ཙམ། །ས་དགུའི་བར་
[043-232b6] དུ་གནས་པས་ཤེས་པར་མི་ནུས་ན། །སེམས་ཅན་གཞན་གྱིས་ཤེས་པར་མི་འགྱུར་སྨོས་ཅི་དགོས། །དུས་གསུམ་ཉན་ཐོས་རང་རྒྱལ་ཀུན་གྱིས་དེ་བཞིན་ནོ། །འདི་གནས་
[043-232b7] ཐམས་ཅད་མཁྱེན་པར་འགྲོ་བ་ཀུན་ལ་སྟོན། །ཤེས་པ་དུས་གསུམ་ཀུན་ཏུ་ཐོགས་མེད་ཞི་ཆོས་ཅན། །ཞིང་རྣམས་ཀུན་ཏུ་རྒྱས་བཀང་ཆོས་རྣམས་ཀུན་གྱི་བར། །རྒྱལ་


[043-233a0] [233A] 
[043-233a1] ༄༅། །བ་ཀུན་གྱི་ཡོན་ཏན་བརྗོད་ཅིང་སྟོན་པར་བྱེད། །མཁས་པ་འདི་ལ་གནས་པ་སངས་རྒྱས་མཆོད་བྱེད་ཅིང། །ཕྱོགས་རྣམས་ཀུན་ཏུ་ཞིང་དང་ཆོས་ཀྱི་
[043-233a2] དབྱིངས་བཀང་སྟེ། །རྒྱལ་བ་མངོན་དུ་མཆོད་པས་མཆོད་བྱེད་འཕྲོགས་པ་མེད། །ཡོན་ཏན་ཀུན་ལྡན་ས་ཡི་ལྷ་ཡི་ལྷ་ཞེས་བྱ་།མཁས་པ་འདི་གནས་ཤེས་རབ་སྣང་བས་
[043-233a3] འགྲོ་ཀུན་གྱི། །མུན་པ་ཀུན་བསལ་ཆོས་ཀྱི་ཚུལ་ཡང་རབ་ཏུ་སྟོན་།དབང་ཕྱུག་དམ་པའི་མཐུ་ཡིས་འགྲོ་བའི་འདོད་ཆགས་སེལ། །དེ་བས་རྒྱལ་སྲས་ཉོན་མོངས་སེལ་
[043-233a4] ལ་མཁས་ཞེས་བྱ། །འདི་ལ་གནས་པ་དེ་དག་ཁམས་གསུམ་དབང་ཕྱུག་འགྱུར། །ཡེ་ཤེས་ཚུལ་ཤེས་ཐེག་པ་གསུམ་པོ་སྟོན་ལ་མཁས། །སྐད་ཅིག་ཡུད་ཙམ་གཅིག་
[043-233a5] གིས་ཏིང་འཛིན་གཅིག་མིན་འཐོབ། །ཕྱོགས་བཅུ་ཀུན་ཏུ་རྒྱལ་བའི་དམ་པ་གཅིག་མིན་སྟོན། །འདི་ནི་བདག་གིས་རྒྱལ་སྲས་ས་རྣམས་མདོར་བསྟན་གྱི། །རྒྱ་ཆེར་
[043-233a6] བསྐལ་པ་བརྒྱ་ཕྲག་སྟོང་གིས་བསྟན་མི་ནུས། །ཡོན་ཏན་འདི་འདྲའི་སངས་རྒྱས་ཡེ་ཤེས་ས་འདི་ལ། །གནས་པ་རྟག་ཏུ་རི་ཡི་རྒྱལ་པོ་བཞིན་མི་གཡོ། །རྒྱལ་སྲས་ཐོག་
[043-233a7] མ་གཙུག་ལག་ཀུན་གྱིས་མི་གཡོ་སྟེ། །སྨན་གྱི་རྣམ་པ་ཀུན་གནས་རི་རྒྱལ་གངས་བཞིན་ནོ། །ཚུལ་ཁྲིམས་ཐོས་པས་གཉིས་པ་སྤོས་ངད་སྤོས་དང་འདྲ། །རྣམ་འདལ་


[043-233b0] [233B] 
[043-233b1] །ལམ་ལ་མོས་བཞིན་མི་འཁྲུགས་འོད་འཕྲོ་ཐོབ་པ་སྟེ། །དྲང་སྲོང་གནས་བཞིན་མཁས་པ་རྣམས་ཀྱི་རྟེན་གྱུར་པའོ། །གནོད་སྦྱིན་གཉའ་
[043-233b2] ཤིང་འཛིན་བཞིན་བསམ་ཡས་ལྔ་པ་ཐོབ། །རྟ་རྣའི་ཤིང་ཏོག་འདྲ་བར་དྲུག་པའི་འབྲས་བུ་སྟེ། །བདུན་པས་འཛིན་ཀླུ་བཞིན་ཤེས་རབ་ཆེན་པོས་ཐོབ། ཁོར་ཡུག་དབང་ལྡན་
[043-233b3] བཞིན་དུ་བརྒྱད་པ་དབང་ཅན་འཐོབ། །དགུ་པ་དྲི་མ་སེལ་བ་དཔལ་ཅན་ལྷ་མིན་བཞིན། །བཅུ་པ་རྒྱལ་བའི་ལེགས་ལྡན་རི་རབ་ལྷ་གནས་འདྲ། །དང་པོ་སྨོན་ལམ་སྔོན་འགྲོ་
[043-233b4] གོང་མ་ཚུལ་ཁྲིམས་ཚོགས། །གསུམ་པ་སྤྱོད་པའི་ཡོན་ཏན་བཞི་པ་གཅིག་གི་དངོས། །ལྔ་པ་དགེ་མང་དྲུག་པ་ཤིན་ཏུ་ཟབ་པའི་དངོས་།བརྒྱད་པ་བློ་གྲོས་ཡངས་པ་ཀུན་ཏུ་
[043-233b5] གཅིག་མིན་རྒྱན། །དགུ་པ་མཁས་པ་ཡེ་ཤེས་ཕྲ་ཞིང་ཟབ་དང་ལྡན། །འགྲོ་རྒྱུད་ཐམས་ཅད་ཡེ་ཤེས་ལྡན་པས་རབ་ཏུ་གནོན། །བཅུ་པ་རྒྱལ་བ་རྣམས་ལས་ཡང་དག་ཆོས་
[043-233b6] འཛིན་ཏེ། །རྒྱལ་སྲས་སྤྱོད་པ་མི་སྒུལ་རྒྱ་མཚོ་དེ་འདྲའོ་།སྤྱོད་པ་བཅུ་འདས་ཐོག་མའི་སེམས་རབ་སྐྱེ་བར་འགྱུར། །དཀའ་ཐུབ་བརྟུལ་བས་གཉིས་པ་གསུམ་པ་བསམ་གཏན་
[043-233b7] གྱིས། །དག་པས་བཞི་པ་ཤིན་ཏུ་བྱང་བས་ལྔ་པའོ། །དྲུག་པ་རྣོན་པོས་རྟོགས་པ་བདུན་པ་མི་ཕྱེད་ས། །བརྒྱད་པ་མཐུ་ཆེན་རྡོ་རྗེའི་རྒྱལ་མཚན་ལྡན་པ་ཡིན། །དགུ་ལ་ཡེ་ཤེས་


[043-234a0] [234A] 
[043-234a1] ༄༅། །ལྡན་པས་ཐིབས་པོའི་སྤྱོད་པ་ཤེས། །བཅུ་ལ་རྒྱལ་བས་དབང་བསྐུར་རྒྱལ་པོ་དབང་ཐོབ་བཞིན། །ཡོན་ཏན་རིན་ཆེན་དག་པས་དེ་བཞིན་རིམ་དུ་འཕར།།
[043-234a2] ཕྱོགས་རྣམས་ཀུན་གྱི་ཞིང་རྣམས་བཤིག་སྟེ་བགྲང་བར་ནུས། །རྣམ་ཤེས་གཅིག་གིས་འགྲོ་བ་ཀུན་སེམས་ཤེས་པར་རུང། །ནམ་མཁའི་དབྱིངས་ཀུན་སྐྲ་ཡིས་གཞལ་
[043-234a3] བར་ནུས་སྲིད་ཀྱི། །རྒྱལ་བའི་ཡོན་ཏན་བསྐལ་པ་ཁྲག་ཁྲིག་བཤད་མི་ནུས། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་མངོན་
[043-234a4] པར་གནང་སྟེ། ཡིད་དགའ་བར་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོས་དེ་སྐད་ཅེས་སྨྲས་པ་དང། བཅོམ་ལྡན་འདས་གཞན་འཕྲུལ་དབང་
[043-234a5] བྱེད་ཀྱི་ལྷའི་ནང་ན་བཞུགས་ཤིང་མངོན་པར་སངས་རྒྱས་ནས་རིང་པོར་མ་ལོན་ཏེ། ཞག་བདུན་པ་གཉིས་ལ་བབ་པའི་ཚེ། ལྷའི་རྒྱལ་པོ་དབང་བྱེད་ཀྱི་གཞལ་མེད་
[043-234a6] ཁང་ནོར་བུ་རིན་པོ་ཆེའི་སྙིང་པོ་ཅན་ན་བཞུགས་པས། བྱང་ཆུབ་སེམས་དཔའ་རྡོ་རྗེའི་སྙིང་པོས་བཤད་པ་ལ་མངོན་པར་དགྱེས་པ་མཛད་དོ། །བྱང་ཆུབ་སེམས་དཔའི་
[043-234a7] འཁོར་དེ་དག་ཐམས་ཅད་དང། ལྷ་དང། ཀླུ་དང། གནོད་སྦྱིན་དང་དྲི་ཟ་དང། ལྷ་མ་ཡིན་དང། བརྒྱ་བྱིན་དང། ཚངས་པ་དང་འཇིག་རྟེན་གྱི་མགོན་པོ་དང་


[043-234b0] [234B] 
[043-234b1] གཙང་མའི་རིས་སུ་གཏོགས་པའི་འཁོར་ཐམས་ཅད་ཀྱང་མངོན་པར་དགའོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས་
[043-234b2] ས་བཅུའི་ལེའུ་སྟེ། སུམ་ཅུ་རྩ་གཅིག་པའོ།། །།བམ་པོ་ལྔ་བཅུ་རྩ་བཞི་པ། བཅོམ་ལྡན་འདས་དེ་བཞིན་གཤེགས་པའི་བྱིན་གྱི་རླབས་ལ་བྱང་ཆུབ་
[043-234b3] སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་སོགས་པ་ཐམས་ཅད་ཀྱང། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་གནས་པ། སངས་རྒྱས་ཀྱི་ཞིང་
[043-234b4] བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུ་དང་ཐབས་གཅིག་ཏུ་བཞུགས་ཏེ། དེའི་ཚེ་འཁོར་གྱི་དཀྱིལ་འཁོར་དེ་ཉིད་དུ་ཕྱོགས་བཅུ་ནས་བྱང་
[043-234b5] ཆུབ་སེམས་དཔའ་སེམས་དཔའ་ཆེན་པོ་སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་ཅན་ལ་འཁོད་པ་བཅུ་འཐོན་པར་གྱུར་ཏེ། བྱང་ཆུབ་སེམས་དཔའ་དེ་དག་རེ་རེ་ཞིང་
[043-234b6] ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་ཅན་ལ་འཁོད་པ། སངས་རྒྱས་ཀྱི་ཞིང་བརྗོད་དུ་མེད་པའི་ཡང་
[043-234b7] བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་པ་ཤ་སྟག་གོ་།བྱང་ཆུབ་སེམས་དཔའ་སེམས་དཔའ་ཆེན་པོ་དེ་


[043-235a0] [235A] 
[043-235a1] ༄༅། །དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་སྣང་བ་མཛོད་ཀྱི་སྙིང་པོས་བྱུང་
[043-235a2] བ་ཞེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཟབ་མོའི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་
[043-235a3] དཔལ་གྱི་གཟི་བརྗིད་ཀྱི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་སྒྲ་ཟབ་མོ་རྣམ་པ་ཐ་དད་པའི་མཛོད་ཀྱི་སྙིང་
[043-235a4] པོས་བྱུང་བ་ཞེས་བྱ་བ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་མི་ཕྱེད་པའི་གཙུག་གི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང། བྱང་ཆུབ་སེམས་
[043-235a5] དཔའ་སེམས་དཔའ་ཆེན་པོ་ངག་གི་ལམ་མི་གཡོ་བར་ཀུན་ཏུ་འགྲོ་བའི་འོད་ཟེར་སྣང་བའི་གཟི་བརྗིད་ཀྱི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང། བྱང་ཆུབ་སེམས་དཔའ་
[043-235a6] སེམས་དཔའ་ཆེན་པོ་གྲགས་པ་སྙན་པར་ཀུན་ཏུ་རྣམ་པར་གྲགས་པའི་འོད་ཀྱི་གཟི་བརྗིད་ཀྱི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང། བྱང་ཆུབ་སེམས་དཔའ་
[043-235a7] སེམས་དཔའ་ཆེན་པོ་རིའི་རྒྱལ་པོ་མི་གཡོ་བའི་འོད་ཟེར་སྣང་བའི་གཟི་བརྗིད་ཀྱི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང་བྱང་ཆུབ་སེམས་དཔའ་སེམས་


[043-235b0] [235B] 
[043-235b1] འོད་ཟེར་གྱི་རྒྱལ་པོ་སྣང་བའི་གཟི་བརྗིད་ཀྱི་མཛོད་ཀྱི་སྙིང་པོས་བྱུང་བ་ཞེས་བྱ་བ་དང། བྱང་ཆུབ་སེམས་དཔའ་སེམས་
[043-235b2] དཔའ་ཆེན་པོ་སྟོབས་བཅུ་རྣམ་པར་དག་པ་ཐུབ་པ་མེད་པའི་འོད་ཟེར་སྣང་བའི་གཟི་བརྗིད་ཀྱི་མཛོད་ཀྱི་སྙིང་པོས་བྱུང་བ་ཞེས་བྱ་བ་དག་སྟེ། བྱང་ཆུབ་སེམས་དཔའ་སེམས་དཔའ་
[043-235b3] ཆེན་པོ་དེ་དག་དེ་ལྟར་འཐོན་མ་ཐག་ཏུ་དེའི་མོད་ལ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་མ་གཏོགས་པར་བྱང་ཆུབ་སེམས་དཔའི་འཁོར་དེ་དག་
[043-235b4] ཐམས་ཅད་ཀྱང་ལངས་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོའི་འོད་མ་གཏོགས་པར་འོད་ཐམས་ཅད་ཀྱང་མི་སྣང་བར་གྱུར་ཏེ། ཐམས་
[043-235b5] ཅད་ཀྱང་ཟིལ་གྱིས་ནོན་པར་གྱུར་ཏོ། །སངས་རྒྱས་ཀྱི་མཆོད་པ་བསམ་གྱིས་མི་ཁྱབ་པ་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་མང་པོའང་མངོན་པར་བྱུང་བར་གྱུར་ཏེ་
[043-235b6] འདི་ལྟར་སྤོས་ཀྱི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པར་བྱེད་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །མེ་ཏོག་གི་སྤྲིན་ཆོས་ཀྱི་དབྱིངས་ཐམས་
[043-235b7] ཅད་རྒྱས་པར་ཁྱབ་པ་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་ཆར་མངོན་པར་བབ་པར་གྱུར་ཏོ། །བྱུག་པའི་སྤྲིན་ཆོས་ཀྱི་དབྱིངས་ཐམས་


[043-236a0] [236A] 
[043-236a1] ༄༅། །ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །གདུགས་ཀྱི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་
[043-236a2] པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །གོས་ཀྱི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་
[043-236a3] བབ་པར་གྱུར་ཏོ། །རིན་པོ་ཆེའི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །རྒྱལ་མཚན་གྱི་སྤྲིན་
[043-236a4] ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །བ་དན་གྱི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་
[043-236a5] བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ་།འཇིག་རྟེན་གྱི་ཁམས་ཡོངས་སུ་དག་པའི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པར་བྱེ་བ་ཁྲག་
[043-236a6] ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །བྱང་ཆུབ་སེམས་དཔའི་འཁོར་གྱི་དཀྱིལ་འཁོར་གྱི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་
[043-236a7] ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །འོད་ཟེར་གྱི་དྲ་བ་སྣང་བ་ཆེན་པོའི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་


[043-236b0] [236B] 
[043-236b1] །རིན་པོ་ཆེ་སྣ་ཚོགས་ཀྱི་གཞལ་མེད་ཁང་གི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་
[043-236b2] པར་གྱུར་ཏོ། །སྙིང་པོ་བྱང་ཆུབ་ཀྱི་རྒྱན་རྣམ་པར་ཕྱེ་བའི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །དེ་བཞིན་
[043-236b3] གཤེགས་པའི་གཟུགས་བརྙན་སྣང་བའི་གོས་ཀྱི་སྤྲིན་ཆོས་ཀྱི་དབྱིངས་ཐམས་ཅད་རྒྱས་པར་ཁྱབ་པ་བྱེ་བ་ཁྲག་ཁྲིག་བརྒྱ་སྟོང་གི་ཆར་མངོན་པར་བབ་པར་གྱུར་ཏོ། །བྱང་ཆུབ་
[043-236b4] སེམས་དཔའ་སེམས་དཔའ་ཆེན་པོ་དེ་དག་གི་སེང་གེའི་ཁྲི་མང་པོ་དེ་དག་ལས། བྱང་ཆུབ་སེམས་དཔའ་རེ་རེའི་སེང་གེའི་ཁྲིའི་རྒྱན་རིན་པོ་ཆེ་རྣམ་པར་དག་པ་རེ་རེ་དང་
[043-236b5] དམིགས་པ་མང་པོ་དེ་དག་ཐམས་ཅད་ལས་དམིགས་པ་རེ་རེ་ལས་ཀྱང་འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་ཡོངས་སུ་སྣང་བར་གྱུར་ཏོ། །དམིགས་པ་མང་པོ་
[043-236b6] དེ་དག་ཐམས་ཅད་ལས་དམིགས་པ་རེ་རེ་ཞིང་ཡང་སེམས་ཅན་གྱི་ཁམས་འབྱམས་ཀླས་པ་ཐམས་ཅད་ཡོངས་སུ་སྣང་བར་གྱུར་ཏོ། །དམིགས་པ་མང་པོ་དེ་དག་ཐམས་ཅད་
[043-236b7] ལས་དམིགས་པ་རེ་རེ་ཞིང་ཡང་དེ་བཞིན་གཤེགས་པ་འབྱམས་ཀླས་པ་ཐམས་ཅད་ཡོངས་སུ་སྣང་བར་གྱུར་ཏོ། །དམིགས་པ་མང་པོ་དེ་དག་ཐམས་ཅད་ལས་དམིགས་པ་


[043-237a0] [237A] 
[043-237a1] ༄༅། །རེ་རེ་ཞིང་ཡང་བྱང་ཆུབ་སེམས་དཔའ་འབྱམས་ཀླས་པ་ཐམས་ཅད་ཡོངས་སུ་སྣང་བར་གྱུར་ཏོ། །དམིགས་པ་མང་པོ་དེ་དག་ཐམས་ཅད་ལས་དམིགས་
[043-237a2] པ་རེ་རེ་ཞིང་ཡང་དུས་འབྱམས་ཀླས་པ་ཐམས་ཅད་ཡོངས་སུ་སྣང་བར་གྱུར་ཏེ། །དམིགས་པ་མང་པོ་དེ་དག་ལས་དམིགས་པ་རེ་རེ་ཞིང་ཡང་འཇིག་རྟེན་གྱི་ཁམས་ཐམས་
[043-237a3] ཅད་ཀྱི་འདས་པའི་འཇིག་རྟེན་གྱི་ཁམས་འབྱམས་ཀླས་པ་བརྗོད་དུ་མེད་པའི་ཡང་བརྗོད་དུ་མེད་པ་སངས་རྒྱས་འབྱུང་བ་དང་བཅས་པ་ཆོས་ཀྱི་འཁོར་ལོ་བསྐོར་བ་དང་
[043-237a4] བཅས་པ། དེ་བཞིན་གཤེགས་པའི་འཁོར་གྱི་དཀྱིལ་འཁོར་དང་བཅས་པ་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པ། སེམས་ཅན་འདུལ་བ་
[043-237a5] དང་བཅས་པ། མིང་གི་འཁོར་ལོ་དང་བཅས་པ་མང་པོ་ཡོངས་སུ་སྣང་བར་གྱུར་ཏོ། །བྱང་ཆུབ་སེམས་དཔའ་དེ་དག་གིས་སྔོན་གྱི་མཐའི་མུར་ཐུག་པའི་དུས་དག་ཏུ་
[043-237a6] འཇིག་རྟེན་གྱི་ཁམས་གང་དང་གང་དུ་བྱང་ཆུབ་སེམས་དཔའི་སྤྱོད་པ་སྤྱད་པར་གྱུར་པ་དེ་དག་ཀྱང་ཡོངས་སུ་སྣང་བར་གྱུར་ཏོ། །དེ་བཞིན་གཤེགས་པ་དེ་དག་གི་ཞབས་
[043-237a7] ཀྱི་དྲུང་ན་འཁོད་ཅིང། ཕ་རོལ་ཏུ་ཕྱིན་པ་དེ་དག་ཐམས་ཅད་ཡོངས་སུ་སྦྱོང་བ་ཡང་ཡོངས་སུ་སྣང་བར་གྱུར་ཏོ། །དམིགས་པ་མང་པོ་དེ་དག་ཐམས་ཅད་ལས་


[043-237b0] [237B] 
[043-237b1] དུས་ཀྱི་འཇིག་རྟེན་གྱི་ཁམས་འབྱམས་ཀླས་པ་བརྗོད་དུ་མེད་པའི་ཡང་བརྗོད་དུ་མེད་པ། སངས་རྒྱས་སྐྱེ་བ་དང་བཅས་པ་
[043-237b2] ཆོས་ཀྱི་འཁོར་ལོ་དང་བཅས་པ། དེ་བཞིན་གཤེགས་པའི་འཁོར་གྱི་དཀྱིལ་འཁོར་དང་བཅས་པ། བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པ། སེམས་
[043-237b3] ཅན་འདུལ་བ་དང་བཅས་པ། མིང་གི་འཁོར་ལོ་དང་བཅས་པ་མང་པོ་ཡོངས་སུ་སྣང་བར་གྱུར་ཏོ། །བྱང་ཆུབ་སེམས་དཔའ་དེ་དག་ཕྱི་མའི་མཐའི་མུར་ཐུག་པའི་དུས་དག་
[043-237b4] ཏུ་འཇིག་རྟེན་གྱི་ཁམས་གང་དུ་བྱང་ཆུབ་སེམས་དཔའི་སྤྱོད་པ་སྤྱད་པར་གྱུར་པ་དེ་དག་ཀྱང་ཡོངས་སུ་སྣང་བར་གྱུར་ཏོ། །དེ་བཞིན་གཤེགས་པ་དེ་དག་གི་ཞབས་ཀྱི་དྲུང་
[043-237b5] ན་འཁོད་ཅིང། ཕ་རོལ་ཏུ་ཕྱིན་པ་ཡོངས་སུ་སྦྱོང་བ་བྱེད་པ་དག་ཀྱང་ཡོངས་སུ་སྣང་བར་གྱུར་ཏོ། །དེ་ནས་བྱང་ཆུབ་སེམས་དཔའ་དེ་དག་འདི་སྙམ་དུ་གྱུར་ཏེ། བྱང་ཆུབ་སེམས་
[043-237b6] དཔའ་འདི་དག་འཇིག་རྟེན་གྱི་ཁམས་འབྱམས་ཀླས་པ་ན་གང་དང་གང་ནས་ལྷགས་དེ་བཞིན་གཤེགས་པ་ནི་གང་དང་གང་གི་ཞབས་ཀྱི་དྲུང་ནས་ཕྱིན་སྙམ་སྟེ། བྱང་
[043-237b7] ཆུབ་སེམས་དཔའི་འཁོར་གྱི་དཀྱིལ་འཁོར་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་འདི་སྐད་ཅེས་སྨྲས་སོ། །ཀྱེ༑ རྒྱལ་


[043-238a0] [238A] 
[043-238a1] ༄༅། །བའི་སྲས། བྱང་ཆུབ་སེམས་དཔའ་འདི་དག་ལྷགས་ན་གང་ནས་ལྷགས། འཇིག་རྟེན་གྱི་ཁམས་འབྱམས་ཀླས་པ་ནི་གང་ཤེད་ནས་དེ་བཞིན་
[043-238a2] གཤེགས་པ་ནི་གང་ཞིག་གི་ཞབས་ཀྱི་དྲུང་ནས་འདིར་ཕྱིན། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་བྱང་ཆུབ་སེམས་དཔའི་འཁོར་གྱི་
[043-238a3] དཀྱིལ་འཁོར་དེ་དག་ཐམས་ཅད་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས་དག། དེ་བས་ན་ཁྱེད་ཉིད་ཀྱིས་བྱང་ཆུབ་སེམས་དཔའ་འདི་དག་འཇིག་རྟེན་གྱི་ཁམས་
[043-238a4] ནི་གང་ནས་ལྷགས། དེ་བཞིན་གཤེགས་པ་ནི་གང་ཞིག་གི་ཞབས་ཀྱི་དྲུང་ནས་ཕྱིན་པ་ཡོངས་སུ་བརྟགས་པ་དང། ཡོངས་སུ་དཔྱད་པ་གྱིས་ཤིག། དེ་ནས་བྱང་ཆུབ་སེམས་
[043-238a5] དཔའ་ཆགས་པ་མེད་པའི་མིག་གིས་ཀུན་ཏུ་འགྲོ་བ་ཞེས་བྱ་བའི་ཏིང་ངེ་འཛིན་དང། ཐམས་ཅད་ཀྱི་རྗེས་སུ་སོང་བ་ཞེས་བྱ་བ་དང་ཆོས་ཀྱི་དབྱིངས་ཤིན་ཏུ་རྣམ་པར་
[043-238a6] ཕྱེ་བ་ཞེས་བྱ་བ་དང། མངོན་པར་ཤེས་པ་ཐམས་ཅད་དང་ལྡན་པ་ཞེས་བྱ་བ་དང། དམིགས་པ་ཐམས་ཅད་ཤིན་ཏུ་རྣམ་པར་ཕྱེ་བའི་སྙིང་པོ་ཞེས་བྱ་བ་དང། སེམས་
[043-238a7] ཅན་ཐམས་ཅད་ཀྱི་ལུས་མངོན་པར་ཤེས་པ་དང་ལྡན་པ་ཞེས་བྱ་བ་དང། བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་ཞིང་ཐམས་ཅད་ཀྱི་གཞི་རབ་ཏུ་རྟོགས་


[043-238b0] [238B] 
[043-238b1] དེ་ལྟར་དེ་དག་ལ་སོགས་པ་བྱང་ཆུབ་སེམས་དཔའི་ཏིང་ངེ་འཛིན་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུ་ལ་བྱང་ཆུབ་
[043-238b2] སེམས་དཔའ་རེ་རེས་ཀྱང་མཉམ་པར་བཞག་སྟེ། ཀུན་གྱིས་བྱང་ཆུབ་སེམས་དཔའི་ཏིང་ངེ་འཛིན་གཞན་དང། གཞན་ཤ་སྟག་ལ་སྙོམས་པར་བཞག་ཀྱང་འཇིག་རྟེན་གྱི་ཁམས་
[043-238b3] འབྱམས་ཀླས་པ་དེ་དག་ཀྱང་མ་མཐོང། དེ་བཞིན་གཤེགས་པ་གང་གི་ཞབས་ཀྱི་དྲུང་ན་བྱང་ཆུབ་སེམས་དཔའ་དེ་དག་ཚངས་པའི་སྤྱད་པ་སྤྱོད་པ་དེ་དག་ཀྱང་མ་མཐོང་ནས་
[043-238b4] ཏིང་ངེ་འཛིན་དེ་དག་ལས་ལངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། བདག་ཅག་བྱང་ཆུབ་
[043-238b5] སེམས་དཔའ་རེ་རེས་ཀྱང་བྱང་ཆུབ་སེམས་དཔའི་ཏིང་ངེ་འཛིན་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུ་ལ་མཉམ་པར་བཞག་ཀྱང་འཇིག་རྟེན་གྱི་ཁམས་འབྱམས་
[043-238b6] ཀླས་པ་དེ་དག་ཀྱང་མ་མཐོང། བྱང་ཆུབ་སེམས་དཔའ་དེ་དག་སངས་རྒྱས་བཅོམ་ལྡན་འདས་གང་གི་ཞབས་ཀྱི་དྲུང་ན་ཚངས་པར་སྤྱོད་པའི་དེ་བཞིན་གཤེགས་པ་དེ་དག་
[043-238b7] ཀྱང་མ་མཐོང་ངོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་ཡང་བྱང་ཆུབ་སེམས་དཔའ་འཁོར་གྱི་དཀྱིལ་འཁོར་དེ་དག་ལ་སྨྲས་པ། ཀྱེ་


[043-239a0] [239A] 
[043-239a1] ༄༅། །རྒྱལ་བའི་སྲས་དག། ད་དུང་དུ་བྱང་ཆུབ་སེམས་དཔའ་དེ་དག་འཇིག་རྟེན་གྱི་ཁམས་འབྱམས་ཀླས་པ་གང་ནས་ལྷགས་པ་དང། དེ་བཞིན་གཤེགས་
[043-239a2] པ་གང་ཞིག་གི་ཞབས་ཀྱི་དྲུང་ནས་ལྷགས་པ་བརྟགས་པར་གྱིས་ཤིག། དཔྱད་པར་གྱིས་ཤིག་འཇིག་རྟེན་གྱི་ཁམས་འབྱམས་ཀླས་པ་དེ་དག་ནི་མཐོང་བར་དཀའོ། །
[043-239a3] སངས་རྒྱས་བཅོམ་ལྡན་འདས་གང་གི་ཞབས་ཀྱི་དྲུང་ན་བྱང་ཆུབ་སེམས་དཔའ་འདི་དག་ཚངས་པའི་སྤྱད་པ་སྤྱོད་པའི་དེ་བཞིན་གཤེགས་པ་དེ་དག་ཀྱང། དེ་བས་
[043-239a4] ཀྱང་ཤིན་ཏུ་མཐོང་བར་དཀའོ། །དེ་ནས་བྱང་ཆུབ་སེམས་དཔའ་དེ་དག་ལས་བྱང་ཆུབ་སེམས་དཔའ་རེ་རེས་ཀྱང། བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་
[043-239a5] ཞིང་བཅུའི་རྡུལ་ཤིན་ཏུ་ཕྲ་བ་སྙེད་ལ་མཉམ་པར་བཞག་གོ། དེ་ལྟར་མཉམ་པར་བཞག་ཀྱང་བྱང་ཆུབ་སེམས་དཔའ་དེ་དག་གིས་འཇིག་རྟེན་གྱི་ཁམས་འབྱམས་ཀླས་
[043-239a6] པ་དེ་དག་ཀྱང་མ་མཐོང། སངས་རྒྱས་བཅོམ་ལྡན་འདས་གང་གི་ཞབས་ཀྱི་དྲུང་ན། བྱང་ཆུབ་སེམས་དཔའ་དེ་དག་ཚངས་པའི་སྤྱད་པ་སྤྱོད་པའི་དེ་བཞིན་གཤེགས་
[043-239a7] པ་དེ་དག་ཀྱང་མ་མཐོང་ངོ། །དེ་ནས་བྱང་ཆུབ་སེམས་དཔའ་དེ་དག་ཏིང་ངེ་འཛིན་དེ་དག་ལས་ལངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་


[043-239b0] [239B] 
[043-239b1] །ཀྱེ༑ རྒྱལ་བའི་སྲས། བདག་ཅག་བྱང་ཆུབ་སེམས་དཔའ་རེ་རེས་བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་
[043-239b2] སྙེད་ལ་མཉམ་པར་བཞག་ཀྱང། འཇིག་རྟེན་གྱི་ཁམས་འབྱམས་ཀླས་པ་དེ་དག་ཀྱང་མ་མཐོང་ངོ། །གང་གི་ཞབས་ཀྱི་དྲུང་ན་བྱང་ཆུབ་སེམས་དཔའ་དེ་དག་ཚངས་པའི་སྤྱད་
[043-239b3] པ་སྤྱོད་པའི་དེ་བཞིན་གཤེགས་པ་དེ་དག་ཀྱང་མ་མཐོང་ངོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་སྟན་དེ་ལས་ནམ་མཁའི་དབྱིངས་སུ་འཕགས་
[043-239b4] ཏེ༑ བཅོམ་ལྡན་འདས་ལ་ལན་བརྒྱ་སྟོང་དུ་མར་གཡས་ཕྱོགས་སུ་བསྐོར་བ་བྱས་ནས། བྱང་ཆུབ་སེམས་དཔའི་འཁོར་གྱི་དཀྱིལ་འཁོར་ཐམས་ཅད་ལ་འདི་སྐད་ཅེས་སྨྲས་སོ། །
[043-239b5] ཀྱེ༑ རྒྱལ་བའི་སྲས་དག། དེ་བཞིན་གཤེགས་པའི་སྐུ་ཆགས་པ་མི་མངའ་བའི་རྒྱན་དང་ལྡན་པ་དུས་གསུམ་མཚུངས་པར་མཉམ་པ། འཇིག་རྟེན་གྱི་ཁམས་འབྱམས་
[043-239b6] ཀླས་པ་ཐམས་ཅད་ཀུན་ཏུ་ཁྱབ་པ་ཆོས་ཀྱི་དབྱིངས་ཀྱི་ཁོངས་སུ་ཆུད་པ། འགྲོ་བ་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་རྣམ་པར་དམིགས་པ་འདི་ལ་ལྟོས་ཤིག་དང་
[043-239b7] དེ་ལ་འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་ཀྱང་གཟུགས་བརྙན་དུ་གྱུར་པར་སྣང་ངོ། །དེ་བཞིན་གཤེགས་པ་འབྱམས་ཀླས་པ་ཐམས་ཅད་ཀྱང་གཟུགས་


[043-240a0] [240A] 
[043-240a1] ༄༅། །བརྙན་དུ་གྱུར་བར་སྣང་ངོ། །བྱང་ཆུབ་སེམས་དཔའ་འབྱམས་ཀླས་པ་ཐམས་ཅད་ཀྱང་གཟུགས་བརྙན་དུ་གྱུར་པར་སྣང་ངོ། །སེམས་ཅན་གྱི་ཁམས་
[043-240a2] འབྱམས་ཀླས་པ་ཐམས་ཅད་ཀྱང་གཟུགས་བརྙན་དུ་གྱུར་པར་སྣང་ངོ། །ལམ་གྱི་རྒྱུད་འབྱམས་ཀླས་པ་ཐམས་ཅད་ཀྱང་གཟུགས་བརྙན་དུ་གྱུར་བར་སྣང་ངོ། །ཀྱེ། རྒྱལ་བའི་
[043-240a3] སྲས་དག། དེ་བས་ན་ཁྱེད་ཀྱིས་རང་གི་ལུས་ཀུན་ཏུ་ལྟ་བའི་མིག་དང་ལྡན་པར་བྱིན་གྱིས་རློབས་ལ། ཤེས་རབ་ཀྱི་མིག་ནམ་མཁའི་དབྱིངས་ཀྱིས་ཀླས་པར་བྱིན་གྱིས་
[043-240a4] རློབ་སྟེ། ཡེ་ཤེས་ཡངས་པའི་མིག་དམིགས་པ་ཐམས་ཅད་ཀྱི་རྗེས་སུ་སོང་བ་ཁོང་དུ་ཆུད་པར་གྱིས་ལ། ཕྱོགས་འབྱམས་ཀླས་པ་ཐམས་ཅད་དུ་དེ་བཞིན་གཤེགས་
[043-240a5] པ་ཐམས་ཅད་བྱིན་གྱིས་རློབས་ཏེ། དེ་བཞིན་གཤེགས་པའི་སྐུ་ཐམས་ཅད་དུ་མི་གནས་པ་འདི་ལ་གནས་པ་ཐམས་ཅད་ཡོངས་སུ་བསལ་བའི་ལྟ་བས་ལྟོས་ཤིག་
[043-240a6] མངོན་པར་ཞེན་པ་ཐམས་ཅད་ལས་གྱེན་དུ་འཕགས་པ་དང། སྲིད་པ་ཐམས་ཅད་ལ་མངོན་པར་ཞེན་པ་མེད་པ་དང། ཤིན་ཏུ་ཕྲ་བའི་ཚུལ་གྱིས་སྟོབས་བཅུའི་སྟོབས་
[043-240a7] ཡོངས་སུ་ནོན་པ་དང། དམིགས་པ་ཆུང་ངུ་ལ་རྒྱ་ཆེན་པོར་འཇུག་པའི་ལྟ་བས་ལྟོས་ཤིག་དེ་ནས་བྱང་ཆུབ་སེམས་དཔའ་དེ་དག་གིས་བྱང་ཆུབ་སེམས་དཔའ་


[043-240b0] [240B] 
[043-240b1] ཐལ་མོ་སྦྱར་ཏེ། བཅོམ་ལྡན་འདས་ལ་ཕྱག་འཚལ་ནས་སེམས་ཤིང་རྟོག་པ་དང། བཅོམ་ལྡན་འདས་ཀྱི་ཞབས་
[043-240b2] ཀྱི་མཐིལ་གཉིས་ཀྱི་འཁོར་ལོ་རྩིབས་སྟོང་ཡོད་པ་ལ་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱི་འཁོར་ལོ་ཞེས་བྱ་བ་ཡོད་པ་མཐོང་བར་གྱུར་ཏེ། འཇིག་རྟེན་གྱི་ཁམས་དེ་ན་དེ་
[043-240b3] བཞིན་གཤེགས་པ་ཆོས་ཀྱི་དབྱིངས་ཀྱི་རྒྱན་གྱི་རྒྱལ་པོ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས། བྱང་ཆུབ་སེམས་དཔའ་ཀུན་ཏུ་སྣང་
[043-240b4] བ་མཛོད་ཀྱི་སྙིང་པོས་བྱུང་བ་ཞེས་བྱ་བ། བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་
[043-240b5] ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་ཅན་ལ་འདུག་གོ་བཅོམ་ལྡན་འདས་ཀྱི་ཞབས་བྱིན་པ་རི་
[043-240b6] དྭགས་ཨེ་ན་ཡའི་བྱིན་པ་ལྟ་བུ་གཉིས་ལ་འཇིག་རྟེན་གྱི་ཁམས་ཆགས་པ་མེད་པའི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་འོད་རྒྱ་མཚོ་ཆགས་པ་མེད་
[043-240b7] ཅིང་དྲི་མ་མེད་པའི་སྙིང་པོ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་ཟབ་མོའི་ཆོས་མཛོད་ཀྱི་སྙིང་པོས་


[043-241a0] [241A] 
[043-241a1] ༄༅། །བྱུང་བ་ཞེས་བྱ་བ། བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་
[043-241a2] ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས་སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་ཅན་ལ་འདུག་གོ། དེ་བཞིན་གཤེགས་པའི་ཞབས་
[043-241a3] པུས་མོ་གཉིས་ཀྱི་ལྷ་ང་ལ་འཇིག་རྟེན་གྱི་ཁམས་ས་ལ་[*LE?] སྦྲམ་ཡོད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་གསེར་འབར་བ་དམ་པ་ཞེས་བྱ་བ་བཞུགས་ཤིང་
[043-241a4] འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་དཔལ་གྱི་གཟི་བརྗིད་མཛོད་ཀྱི་སྙིང་པོས་བྱུང་བ་ཞེས་བྱ་བ་བྱང་ཆུབ་སེམས་དཔའི་
[043-241a5] འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་དུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་
[043-241a6] ནས། སེང་གེའི་ཁྲི་ཆགས་པ་མེད་པའི་སྙིང་པོ་ཅན་ལ་འདུག་གོ་བཅོམ་ལྡན་འདས་ཀྱི་སྐུ་སྟ་ཟུར་གྱི་དཀྱིལ་འཁོར་ལ་འཇིག་རྟེན་གྱི་ཁམས་རིན་པོ་ཆེ་སྣ་ཚོགས་ཀྱི་
[043-241a7] རྒྱན་གྱི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགེ་བ་སྣ་ཚོགས་ཀྱི་སྙིང་པོ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་


[043-241b0] [241B] 
[043-241b1] ཐ་དད་པའི་མཛོད་ཀྱི་སྙིང་པོས་བྱུང་བ་ཞེས་བྱ་བ་བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་
[043-241b2] ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་
[043-241b3] པོ་ཅན་ལ་འདུག་གོ། བཅོམ་ལྡན་འདས་ཀྱི་སྐུ་ལྟེ་བའི་དཀྱིལ་འཁོར་ན་འཇིག་རྟེན་གྱི་ཁམས་རྣམ་པར་སྣང་བའི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རྣམ་
[043-241b4] པར་སྣང་མཛད་གཟི་བརྗིད་ཀྱི་རྒྱལ་པོ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་རྡོ་རྗེ་མི་ཕྱེད་པའི་གཙུག་གི་
[043-241b5] མཛོད་ཀྱི་སྙིང་པོས་བྱུང་བ་ཞེས་བྱ་བ་བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་
[043-241b6] བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་སྙིང་པོ་ཅན་ལ་འདུག་གོ། བཅོམ་ལྡན་འདས་ཀྱི་ཐུགས་ཀ་ན་འཇིག་རྟེན་གྱི་ཁམས་
[043-241b7] དཔལ་གྱི་འོད་ཟེར་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དཔལ་གྱི་བེའུ་རྒྱན་གྱིས་བརྒྱན་པའི་སྙིང་པོ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་


[043-242a0] [242A] 
[043-242a1] ༄༅། །ཏོ༑ ༑དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་ངག་གི་ལམ་མི་གཡོ་བར་ཀུན་ཏུ་འགྲོ་བའི་འོད་ཟེར་སྣང་བའི་གཟི་བརྗིད་ཀྱི་མཛོད་ཀྱི་སྙིང་
[043-242a2] པོས་བྱུང་བ་ཞེས་བྱ་བ་བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་
[043-242a3] སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་ཅན་ལ་འདུག་གོ། བཅོམ་ལྡན་འདས་ཀྱི་སྐུ་ཕྲག་པའི་ལྷུན་གཉིས་
[043-242a4] ལ་འཇིག་རྟེན་གྱི་ཁམས་གསར་ཡོད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་གསེར་འབར་བའི་སྙིང་པོ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་
[043-242a5] ཏོ༑ ༑དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་གྲགས་པ་སྙན་པར་ཀུན་ཏུ་རྣམ་པར་གྲགས་པའི་འོད་ཀྱི་གཟི་བརྗིད་མཛོད་ཀྱི་སྙིང་པོས་བྱུང་བ་ཞེས་བྱ་བ་
[043-242a6] བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་
[043-242a7] ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་རྒྱན་གྱིས་སྙིང་པོ་ཅན་ལ་འདུག་གོ། བཅོམ་ལྡན་འདས་རྣམ་པར་སྣང་མཛད་ཀྱི་ཞལ་གྱི་གསུང་


[043-242b0] [242B] 
[043-242b1] བྱ་བ་ཡོད་དེ། དེ་ན་དེ་བཞིན་གཤེགས་པ་འོད་ཟེར་དཔག་ཏུ་མེད་པའི་གཟི་བརྗིད་ཀྱིས་རབ་ཏུ་བརྒྱན་པའི་རྒྱལ་པོ་
[043-242b2] ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས། བྱང་ཆུབ་སེམས་དཔའ་རིའི་རྒྱལ་པོ་མི་གཡོ་བའི་འོད་ཟེར་སྣང་བའི་གཟི་བརྗིད་མཛོད་ཀྱི་
[043-242b3] སྙིང་པོས་བྱུང་བ་ཞེས་བྱ་བ། བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་
[043-242b4] བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་ཅན་ལ་འདུག་གོ། བཅོམ་ལྡན་འདས་རྣམ་པར་སྣང་མཛད་ཀྱི་སྨིན་
[043-242b5] མཚམས་ན་འཇིག་རྟེན་གྱི་ཁམས་ཆོས་ཀྱི་དབྱིངས་མི་ཟད་པའི་མཛོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་དུས་གསུམ་དུ་མི་ཟད་པའི་མཛོད་ཅེས་བྱ་བ་
[043-242b6] བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་ཀུན་ནས་བལྟ་བའི་གཟུགས་རྣམ་པར་དམིགས་པའི་འོད་ཟེར་གྱི་
[043-242b7] རྒྱལ་པོ་སྣང་བའི་གཟི་བརྗིད་མཛོད་ཀྱི་སྙིང་པོས་བྱུང་བ་ཞེས་བྱ་བ། བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བྱེ་


[043-243a0] [243A] 
[043-243a1] ༄༅། །བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་མེད་པའི་རྒྱན་གྱི་སྙིང་པོ་
[043-243a2] ཅན་ལ་འདུག་གོ། བཅོམ་ལྡན་འདས་རྣམ་པར་སྣང་མཛད་ཀྱི་དབུ་ལ་འཇིག་རྟེན་གྱི་ཁམས་གཞི་སྤྱིའུ་ཚུགས་ཀྱི་ལྷུན་ཡོངས་སུ་འཛིན་པ་ཞེས་བྱ་བ་ཡོད་དེ། དེ་ན་དེ་
[043-243a3] བཞིན་གཤེགས་པ་རིན་པོ་ཆེའི་མེ་ཏོག་བརྩེགས་པ་ཞེས་བྱ་བ་བཞུགས་ཤིང་འཚོ་སྐྱོང་ངོ། །ཆོས་སྟོན་ཏོ། །དེའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་སྟོབས་
[043-243a4] བཅུ་རྣམ་པར་དག་པ་ཐུབ་པ་མེད་པའི་འོད་ཟེར་སྣང་བའི་གཟི་བརྗིད་མཛོད་ཀྱི་སྙིང་པོས་བྱུང་བ་ཞེས་བྱ་བ། བྱང་ཆུབ་སེམས་དཔའི་འཁོར་སངས་རྒྱས་ཀྱི་ཞིང་བརྗོད་དུ་
[043-243a5] མེད་པའི་ཡང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་འོངས་ནས། སེང་གེའི་ཁྲི་ཆགས་པ་
[043-243a6] མེད་པའི་རྒྱན་གྱི་སྙིང་པོ་ཅན་ལ་འདུག་གོ། དེ་ནས་བྱང་ཆུབ་སེམས་དཔའ་དེ་དག་ཐམས་ཅད་ཀྱིས་འཇིག་རྟེན་གྱི་ཁམས་རྒྱ་མཚོ་དེ་དག་དང། དེ་བཞིན་གཤེགས་
[043-243a7] པའི་འཁོར་གྱི་དཀྱིལ་འཁོར་དེ་དག་དང། བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དེ་དག་དང། སངས་རྒྱས་ཀྱི་རྣམ་པར་འཕྲུལ་པ་དེ་དག་མཐོང་བར་གྱུར་


[043-243b0] [243B] 
[043-243b1] བྱང་ཆུབ་སེམས་དཔའ་དེ་དག་ཐམས་ཅད་ལས་བྱང་ཆུབ་སེམས་དཔའ་རེ་རེས་ཀྱང་ཏིང་ངེ་འཛིན་ཆོས་ཀྱི་དབྱིངས་ཀྱི་སྙིང་པོ་ལ་སོགས་པ་ཏིང་ངེ་འཛིན་སངས་རྒྱས་ཀྱི་ཞིང་
[043-243b2] བཅུའི་རྡུལ་ཤིན་ཏུ་ཕྲ་བ་སྙེད་ཐོབ་པར་གྱུར་ཏོ། །བྱང་ཆུབ་སེམས་དཔའ་རེ་རེས་ཀྱང་གཟུངས་ཆོས་ཐམས་ཅད་ཀྱི་ས་ལ་སོགས་པ་གཟུངས་སངས་རྒྱས་ཀྱི་ཞིང་བཅུའི་རྡུལ་ཤིན་
[043-243b3] ཏུ་ཕྲ་བ་སྙེད་ཐོབ་པར་གྱུར་ཏེ། བྱང་ཆུབ་སེམས་དཔའ་རེ་རེས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་རྡུལ་དང་བྲལ་བའི་སྙིང་པོ་ལ་སོགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སངས་
[043-243b4] རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཐོབ་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ལས་བྱང་ཆུབ་སེམས་དཔའ་རེ་རེས་ཀྱང་སྟོབས་ཀྱི་གློག་ལ་སོགས་
[043-243b5] པ་ཐམས་ཅད་མཁྱེན་པ་ཉིད་ཀྱི་གློག་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཐོབ་པར་གྱུར་ཏོ། །ཀྱེ༑ རྒྱལ་བའི་སྲས་དག། ཆོས་ཀྱི་སྒོ་འདི་དག་ནི་བསམ་པ་རྡོ་རྗེ་དམ་
[043-243b6] པ་ལྟ་བུར་བྱས་ཏེ་ཡོངས་སུ་ཆུབ་པར་བྱའོ། །རིམ་གྲོ་ཆེན་པོ་དང་ལྡན་པའི་བསམ་པས་ཡོངས་སུ་བསྲུང་བར་བྱའོ། །ཀྱེ༑ རྒྱལ་བའི་སྲས་དག། ཆོས་ཀྱི་སྒོ་འདི་དག་ནི་
[043-243b7] བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་བཤེས་གཉེན་གྱིས་ཡོངས་སུ་ཟིན་པ་ཀུན་ཏུ་བཟང་པོའི་སྤྱོད་པ་ལ་ཞུགས་པ་རྣམས་མ་གཏོགས་པར་གཞན་གྱི་


[043-244a0] [244A] 
[043-244a1] ༄༅། །རྣ་ལམ་དུ་འགྲོ་བར་མི་འགྱུར་རོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་དེ་སྐད་ཅེས་སྨྲས་པ་དང་བྱང་ཆུབ་སེམས་
[043-244a2] དཔའ་སེམས་དཔའ་ཆེན་པོ་དེ་དག་ཡིད་དགའ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་སྨྲས་པ་ལ་མངོན་པར་དགའོ་།ཤིན་ཏུ་རྒྱས་
[043-244a3] པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། ཀུན་ཏུ་བཟང་པོས་བསྟན་པའི་ལེའུ་ཞེས་བྱ་བ་སྟེ། སུམ་ཅུ་རྩ་གཉིས་པའོ།། །།བམ་
[043-244a4] པོ་ལྔ་བཅུ་རྩ་ལྔ་པ། བཅོམ་ལྡན་འདས་ཐོག་མ་མངོན་པར་སངས་རྒྱས་པ་ཕོ་བྲང་འོད་ཐམས་ཅད་ཀྱི་སྙིང་པོ་ཅན་ན་དེ་བཞིན་དུ་མཉམ་པར་བཞག་པར་བཅོམ་ལྡན་
[043-244a5] འདས་བསམ་གཏན་ཁྲག་ཁྲིག་བརྒྱའི་ཏིང་ངེ་འཛིན་དང། ཐམས་ཅད་ཀྱིས་མི་ཕྱེད་པའི་ལྷག་པའི་བསམ་པས་ཐོབ་པའི་ཐམས་ཅད་མཁྱེན་པའི་སྟོབས་དང། དེ་བཞིན་
[043-244a6] གཤེགས་པའི་སྐུ་ཤིན་ཏུ་དག་པ་དང། གནས་མེད་པ་ལ་རྟེན་པའི་སངས་རྒྱས་ཀྱི་སྐུ་དང། མི་གཉིས་པའི་ཞི་གནས་དང་ཡང་དག་པར་ལྡན་པ་དང། ཚད་མེད་པར་ཁྱབ་
[043-244a7] པའི་སངས་རྒྱས་ཀྱི་ཆེ་བ་ཉིད་དང། མི་གནས་པའི་བསམ་གཏན་གྱི་རྒྱུད་དང། འགྲོ་བ་ཐམས་ཅད་ཀྱིས་རྣམ་པར་དམིགས་པའི་དེ་བཞིན་གཤེགས་པ་ལྟ་བ་དང་


[043-244b0] [244B] 
[043-244b1] སྐད་ཅིག་གཅིག་གིས་བྱུང་བའི་མཚན་ཉིད་མེད་པ་ལ་སྤྱོད་པས་བཞུགས་ཏེ། བྱང་ཆུབ་སེམས་དཔའི་དབང་བསྐུར་བ་བྱང་ཆུབ་སེམས་
[043-244b2] དཔའི་རྣམ་པར་དགོད་པ་ལ་རབ་ཏུ་གནས་པ། མཐའ་དང་དབུས་མེད་པའི་ཆོས་ཀྱི་དབྱིངས་ཀྱིས་བྱང་ཆུབ་སེམས་དཔའི་ཡོངས་སུ་དག་པ་དང་ལྡན་པ། བྱང་ཆུབ་སེམས་དཔའི་
[043-244b3] ཏིང་ངེ་འཛིན་ཀུན་ཏུ་ལྟ་བ་རབ་ཏུ་ཐོབ་པ། འགྲོ་བ་ཐམས་ཅད་བདེ་བར་བྱེད་པའི་སྙིང་རྗེ་ཆེན་པོ་རབ་ཏུ་ཐོབ་པ། བདུད་ཀྱི་དཔུང་ཐམས་ཅད་རབ་ཏུ་འཇོམས་པ། ཐམས་ཅད་
[043-244b4] མཁྱེན་པའི་ཡེ་ཤེས་ཡང་དག་པར་བསྒྲུབས་པ། འགྲོ་བ་ཐམས་ཅད་དུ་རབ་ཏུ་ཞི་བར་གནས་པས་བྱང་ཆུབ་སེམས་དཔའི་རྣམ་པར་ཐར་པ་མི་གནས་པ་ལ་གནས་པ། སངས་
[043-244b5] རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་གཅིག་སྟེ། འདི་ལྟར་བྱང་ཆུབ་སེམས་དཔའ་རྡོ་རྗེའི་གཙུག་དང། གཞལ་དུ་མེད་པའི་བློ་གྲོས་དང། ཞི་བའི་བློ་གྲོས་
[043-244b6] དང། གཏོང་བའི་བློ་གྲོས་དང། ཀླུའི་བློ་གྲོས་དང། ཐོབ་པའི་བློ་གྲོས་དང། སྤྱིན་པའི་བློ་གྲོས་དང། སྟོབས་ཀྱི་བློ་གྲོས་དང་བསམ་གྱིས་མི་ཁྱབ་པའི་བློ་གྲོས་དང་
[043-244b7] ཆགས་པ་མེད་པའི་བློ་གྲོས་དང། མཆོག་གི་བློ་གྲོས་དང། ལྷའི་བློ་གྲོས་དང། མཆོད་སྦྱིན་བྱས་པའི་བློ་གྲོས་དང། མཐུའི་བློ་གྲོས་དང། དོན་གྱི་བློ་གྲོས་དང། ཆོས་


[043-245a0] [245A] 
[043-245a1] ༄༅། །ལ་དབང་པོའི་བློ་གྲོས་དང། ཆོས་ཀྱི་བློ་གྲོས་དང་ཞི་བའི་བློ་གྲོས་དང། ནམ་མཁའི་བློ་གྲོས་དང། སྐད་ཅིག་གཅིག་གི་བློ་གྲོས་དང་
[043-245a2] ལེགས་པའི་བློ་གྲོས་དང། སྡོམ་པའི་བློ་གྲོས་དང། ནམ་མཁའི་བློ་གྲོས་དང། སྟོབས་ཀྱི་བློ་གྲོས་དང། གླང་པོའི་བློ་གྲོས་དང་སངས་རྒྱས་ཀྱི་མཐུའི་བློ་
[043-245a3] གྲོས་དང། དོན་རྣམ་པར་དམིགས་པའི་བློ་གྲོས་དང། དམ་པའི་བློ་གྲོས་དང། ཡེ་ཤེས་སྣང་བའི་བློ་གྲོས་དང། འཕགས་པའི་བློ་གྲོས་དང། དྲན་པའི་རྒྱན་དང་
[043-245a4] དངོས་པོ་མེད་པའི་མཐར་ཕྱིན་པ་དང། རང་བཞིན་གྱི་རྒྱན་དང་ཡུལ་ཟབ་མོ་དང། གནས་དང་གནས་མ་ཡིན་པ་ལ་མཁས་པ་དང། ཀླུའི་འོད་དང། སྣང་བ་
[043-245a5] འཛིན་པ་དང། སངས་རྒྱས་ཀྱི་རིམ་གྲོ་ལ་བརྩོན་པ་དང། སེམས་ཀྱི་རྒྱལ་པོ་དང། སྤྱོད་པ་གཅིག་པ་དང། མངོན་པར་ཤེས་པ་མ་ཉམས་པ་དང། ཡེ་ཤེས་ཀྱི་
[043-245a6] ཚོགས་དང། ཡོན་ཏན་འབྱུང་གནས་དང། ཆོས་ཀྱི་སྒྲོན་མ་དང་འགྲོ་བའི་བདག་པོ་དང། འགྲོ་བ་འཛིན་པ་དང། བདེ་བ་བྱེད་པ་དང། མཆོག་ཏུ་གྱུར་པ་
[043-245a7] དང། བླ་ན་མེད་པ་དང། མཉམ་པ་མེད་པ་དང། འདྲ་བ་མེད་པ་དང། འོད་ཐོགས་པ་མེད་པ་དང། འོད་རབ་ཏུ་སྣང་བ་དང། གྲགས་པའི་འོད་དང། ཤིན་ཏུ་


[043-245b0] [245B] 
[043-245b1] ལེགས་པ་བརྟན་པ་དང། ཆོས་ཀྱི་ཆར་པ་དང། ཐིག་ལེ་དམ་པ་དང། ཡེ་ཤེས་ཀྱི་མིག་དང། ཆོས་ཀྱི་མིག་དང། ཤེས་རབ་ཀྱི་སྤྲིན་དང། སའི་རྒྱལ་པོ་
[043-245b2] དང། སྨོན་ལམ་ཁྱད་པར་དུ་ཐོགས་པ་མེད་པས་འགྲོ་བ་དང། ཡེ་ཤེས་ཀྱི་སྙིང་པོ་དང། བསམ་པའི་རྒྱལ་པོ་དང། ནང་གི་བློ་གྲོས་ཡང་དག་པར་གྲུབ་པ་དང། ཐམས་ཅད་
[043-245b3] མཁྱེན་པའི་སྤྱོད་ཡུལ་དང། སའི་སྟབས་ཀྱིས་རྣམ་པར་གནོན་པ་དང། ས་དང། སྟོབས་དང། མི་འཇིགས་པ་འཛིན་པ་དང། ཟླ་བ་བཟང་པོ་དང། རི་བོ་ཆེན་པོའི་དཔལ་དང་
[043-245b4] རིན་པོ་ཆེ་ཆེན་པོའི་དཔལ་དང། བར་སྣང་གི་རྒྱུད་དང། ཁམས་ཆེན་པོའི་རྒྱལ་པོ་དང། དཀྱིལ་འཁོར་མཉམ་པ་ཁོང་དུ་ཆུད་པ་དང། གཟི་བརྗིད་གཞན་གྱིས་མི་ཕམ་པ་
[043-245b5] དང༑ ཀླུ་ཆེན་པོའི་ལྟ་བའི་དཔལ་དང། མཉམ་པ་ཉིད་ཀྱི་ངང་ཚུལ་དང། ཕྱིར་མི་ལྡོག་པའི་བརྩོན་འགྲུས་དང། སངས་རྒྱས་ཀྱི་འཁོར་ལོ་ཡང་དག་པར་འཛིན་པའི་དཔལ་
[043-245b6] དང༑ དྲན་པའི་ཡུལ་ཉམས་པ་མེད་པ་དང། བསམ་གྱིས་མི་ཁྱབ་པའི་བློ་གྲོས་ཀྱིས་རྣམ་པར་རྟོགས་པ་དང། མཐའ་དང་དབུས་མེད་པའི་བློས་རྣམ་པར་རོལ་པ་དང་
[043-245b7] མཛོད་ཟད་མི་ཤེས་པ་དང། ཡེ་ཤེས་ཉི་མའི་དཔལ་དང། ཆོས་ཀྱི་ཉི་མ་དང། ཡེ་ཤེས་ཕུན་སུམ་ཚོགས་པའི་སྙིང་པོ་དང། བློ་དམ་པའི་ཆར་འབེབས་པ་དང། ཀུན་


[043-246a0] [246A] 
[043-246a1] ༄༅། །ཏུ་བལྟ་བ་དང། བལྟ་ན་དོན་ཡོད་པ་དང། རྡོ་རྗེའི་མངོན་པར་ཤེས་པ་དང། ཡེ་ཤེས་རྡོ་རྗེའི་བློ་གྲོས་དང། ཀུན་ཏུ་མིག་གི་དཔལ་དང། སངས་རྒྱས་ཀྱི་
[043-246a2] དོན་གྱི་ཉི་མ་དང། སངས་རྒྱས་ཀྱི་རྡོ་རྗེ་ཡང་དག་པར་གཟུང་བའི་བསམ་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མིག་གི་ཡུལ་ཀུན་ཏུ་ཡེ་ཤེས་ཀྱི་རྒྱན་དང་
[043-246a3] དེ་དག་ལ་སོགས་པ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀུན་ཀྱང། སྔོན་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་
[043-246a4] མཛད་ཀྱི་བྱང་ཆུབ་སེམས་དཔའི་སྤྱོད་པ་དང། དགེ་བའི་རྩ་བ་ལ་གྲོགས་སུ་གྱུར་པ་ཤ་སྟག་དང་ཐབས་གཅིག་གོ། དེ་ནས་བྱང་ཆུབ་སེམས་དཔའ་ཀུན་ཏུ་མིག་དེའི་ཚེ་
[043-246a5] སངས་རྒྱས་ཀྱི་མཐུས་སྟན་ལས་ལངས་ཏེ། བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་གང་ན་བ་དེར་ཐལ་
[043-246a6] མོས་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་བདག་གིས་ཞུས་ནས་ཞུས་པའི་ལུང་བསྟན་པར་བཅོམ་ལྡན་འདས་ཀྱིས་སྐབས་དབྱེ་བར་
[043-246a7] གནང་ན། བདག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱོགས་གཅིག་ཅིག་ཞུའོ། །དེ་སྐད་ཅེས་གསོལ་བ་དང་


[043-246b0] [246B] 
[043-246b1] ཀུན་ཏུ་མིག་ལ་འདི་སྐད་ཅེས་བཀའ་སྩལ་ཏོ། །ཀུན་ཏུ་མིག་ཁྱོད་ཀྱིས་དེ་བཞིན་གཤེགས་པ་ལ་ཅི་དང་ཅི་འདོད་
[043-246b2] པ་དྲིས་ཤིག་དང། ངས་དྲིས་པ་དེ་དང་དེའི་ལུང་བསྟན་པས་ཁྱོད་ཀྱི་སེམས་ཚིམ་པར་བྱའོ། །དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་ཀུན་ཏུ་མིག་གིས་བཅོམ་
[043-246b3] ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། ཏིང་ངེ་འཛིན་དང། རྣམ་པར་ཐར་པ་དུ་དང་ལྡན་པའི་བྱང་ཆུབ་སེམས་དཔའ་ཀུན་ཏུ་བཟང་པོའི་སྒོ་
[043-246b4] དང། ཀུན་ཏུ་བཟང་པོའི་སྤྱོད་པ་དང། སྨོན་ལམ་དུ་ལྡན་པ་རྣམས་ཏིང་ངེ་འཛིན་དང། རྣམ་པར་ཐར་པ་ལ་སྙོམས་པར་འཇུག་ཅིང་རྣམ་པར་ལྡང་བ་ལགས། ཏིང་ངེ་འཛིན་
[043-246b5] གྱི་ཁྱད་པར་གྱི་གནས་འཐོབ་པ་ལགས། བྱང་ཆུབ་སེམས་དཔའི་ཏིང་ངེ་འཛིན་བསམ་གྱིས་མི་ཁྱབ་པ་ལ་སྙོམས་པར་འཇུག་པ་དང། རྣམ་པར་ལྡང་བ་ལ་མཁས་པ་རྒྱུན་
[043-246b6] མི་འཆད་པ་འཐོབ་པ་ལགས། ཏིང་ངེ་འཛིན་ཐམས་ཅད་ཀྱི་ཁྱུ་མཆོག་གི་མཐུ་དང་རྣམ་པར་འཕྲུལ་པ་དང་ལྡན་པ་ལགས། དེ་སྐད་ཅེས་གསོལ་བ་དང། བཅོམ་ལྡན་འདས་
[043-246b7] ཀྱིས་བྱང་ཆུབ་སེམས་དཔའ་ཀུན་ཏུ་མིག་ལ་འདི་སྐད་ཅེས་བཀའ་སྩལ་ཏོ། །ཀུན་ཏུ་མིག་ཁྱོད་ཀྱིས་དེ་ལྟར་འདས་པ་དང། མ་འོངས་པ་དང། ད་ལྟར་བྱུང་བའི་བྱང་ཆུབ་


[043-247a0] [247A] 
[043-247a1] ༄༅། །སེམས་དཔའི་དཀྱིལ་འཁོར་ཐམས་ཅད་དང། དེ་བཞིན་གཤེགས་པའི་དཀྱིལ་འཁོར་ཐམས་ཅད་ཀྱི་དོན་དུ་དེ་བཞིན་གཤེགས་པ་ལ་དོན་འདྲི་བར་
[043-247a2] བསམས་པ་ལེགས་སོ། །ལེགས་སོ། །ཀུན་ཏུ་མིག། དེ་བས་ན་བྱང་ཆུབ་སེམས་དཔའ་ཀུན་ཏུ་བཟང་པོ་བསམ་གྱིས་མི་ཁྱབ་པའི་བྱང་ཆུབ་སེམས་དཔའི་རྣམ་པར་འཕྲུལ་པ་
[043-247a3] དང་ལྡན་པ། བྱང་ཆུབ་སེམས་དཔའི་ཁྱུ་མཆོག་གི་མཐུ་བསྒྲུབ་པར་དཀའ་བ་དང་ལྡན་པ། བྱང་ཆུབ་སེམས་དཔའི་སྤྱོད་པ་ལ་འཇུག་པ་ཚད་མེད་པས་མངོན་པར་བྱུང་བ་
[043-247a4] བྱང་ཆུབ་སེམས་དཔའི་ཆོ་འཕྲུལ་དང་རྣམ་པར་འཕྲུལ་པ་ལ་ཤིན་ཏུ་བསླབས་པ། བྱང་ཆུབ་སེམས་དཔའི་སྨོན་ལམ་སྒྲུབ་པར་དཀའ་བས་རྣམ་པར་སྦྱངས་པ། བྱང་ཆུབ་
[043-247a5] སེམས་དཔའི་འབྱུང་བའི་ཕྱིར་མི་ལྡོག་པ་དང་ལྡན་པ། ཕ་རོལ་ཏུ་ཕྱིན་པའི་ཚུལ་མཐའ་ཡས་པས་རྣམ་པར་སྦྱངས་པ། གཟུངས་འཐོབ་པར་བྱ་བ་མུ་མེད་པ་དང་ལྡན་པ། ཐ་དད་
[043-247a6] པ་ཡང་དག་པར་ཤེས་པ་ཟད་མི་ཤེས་པས་ཐོགས་པ་མེད་པར་རྣམ་པར་དག་པ། འགྲོ་བ་ཐམས་ཅད་ལ་སྐྱོ་བ་མེད་པ་ཐོབ་པའི་སྙིང་རྗེ་ཆེན་པོས་ཕྱི་མའི་མཐའི་མུར་ཐུག་པའི་
[043-247a7] སྨོན་ལམ་དང་ལྡན་པ་འདི་འཁོར་འདིར་འདུས་ཏེ། འདུག་པ་ཡིན་གྱི། དེ་ལ་དྲིས་ཤིག་དང། ཏིང་ངེ་འཛིན་དང། རྣམ་པར་འཕྲུལ་པ་སྟོན་ཏོ། །དེ་ནས་བྱང་ཆུབ་སེམས་དཔའི་


[043-247b0] [247B] 
[043-247b1] མིང་ཐོས་མ་ཐག་ཏུ་བྱང་ཆུབ་སེམས་དཔའི་ཏིང་ངེ་འཛིན་བསམ་གྱིས་མི་ཁྱབ་པ་མངོན་དུ་གྱུར་ཏོ། །ཆགས་པ་མེད་པའི་
[043-247b2] སེམས་རྣམ་པར་ཕྱེ་བས་ཀྱང་བྱིན་གྱིས་བརླབས་པར་གྱུར་ཏོ། །ཡེ་ཤེས་བསམ་གྱིས་མི་ཁྱབ་པར་འཇུག་པར་བྱ་བ་ལའང་རབ་ཏུ་གཞོལ་བར་གྱུར་ཏོ། །ཡེ་ཤེས་མི་འཕྲོགས་
[043-247b3] པའི་སྤྱོད་ཡུལ་ཡང་རབ་ཏུ་བྱུང་ངོ། །དེ་བཞིན་གཤེགས་པ་གྲངས་མེད་པ་མཐོང་ཞིང་རྣམ་པར་དམིགས་པ་ཡང་མངོན་དུ་གྱུར་ཏོ། །དེ་བཞིན་གཤེགས་པའི་སྟོབས་ཚད་
[043-247b4] མེད་པ་ཡང་ཁོང་དུ་ཆུད་པར་གྱུར་ཏོ། །དེ་བཞིན་གཤེགས་པ་དང་རྒྱུད་ཀྱི་ཚུལ་གཅིག་པ་ཡང་རྗེས་སུ་རྟོགས་པར་གྱུར་ཏོ། །དུས་གསུམ་མཐའ་ཡས་པ་ལ་འཇུག་པ་ཡང་
[043-247b5] ཁོང་དུ་ཆུད་པར་གྱུར་ཏོ། །བསོད་ནམས་ཟད་མི་ཤེས་པའི་བྱིན་ཀྱང་ཐོབ་པར་གྱུར་ཏོ། །རྣམ་པར་འཕྲུལ་པ་བཟང་པོ་ཡོངས་སུ་རྫོགས་པར་བྱ་བའང་ཁོང་དུ་ཆུད་པར་གྱུར་ནས་
[043-247b6] དེ་དག་ཐམས་ཅད་ཀྱིས་རིམ་གྲོ་དང་བཅས་ཤིང་རྗེས་དང་བཅས་པས་དེ་བཞིན་གཤེགས་པའི་འཁོར་གྱི་དཀྱིལ་འཁོར་ཐམས་ཅད་དུ་ལྟ་བར་གྱུར་ན། དེ་བཞིན་གཤེགས་
[043-247b7] པའི་བྱིན་གྱི་རླབས་དང། བྱང་ཆུབ་སེམས་དཔའ་ཀུན་ཏུ་བཟང་པོའི་རྫུ་འཕྲུལ་གྱི་ཁྱུ་མཆོག་གི་མཐུས་བྱང་ཆུབ་སེམས་དཔའ་ཀུན་ཏུ་བཟང་པོ་ཡང་མ་མཐོང། བྱང་ཆུབ་


[043-248a0] [248A] 
[043-248a1] ༄༅། །སེམས་དཔའ་ཀུན་ཏུ་བཟང་པོའི་ལུས་ཀྱང་མ་མཐོང། བྱང་ཆུབ་སེམས་དཔའ་ཀུན་ཏུ་བཟང་པོ་གང་ན་གནས་པའི་སྟན་ཡང་མ་མཐོང་ངོ། །དེ་ནས་
[043-248a2] བྱང་ཆུབ་སེམས་དཔའ་ཀུན་ཏུ་མིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ཀུན་ཏུ་བཟང་པོ་ད་ལྟར་ག་ལ་མཆིས་
[043-248a3] བཅོམ་ལྡན་འདས་ཀྱིས་བཀའ་སྩལ་པ། ཀུན་ཏུ་མིག་འཁོར་འདི་ཉིད་ན་ངའི་ཞབས་ཀྱི་དྲུང་ན་འཇུག་གོ་ངའི་ཞབས་ཀྱི་དྲུང་ན་སྤྱོད་དོ། །ངའི་ཞབས་ཀྱི་དྲུང་ནས་མ་གཡོས་
[043-248a4] སོ༑ ༑དེ་ནས་བྱང་ཆུབ་སེམས་དཔའ་ཀུན་ཏུ་མིག་དང། བྱང་ཆུབ་སེམས་དཔའི་འཁོར་དེ་དག་ཐམས་ཅད་ཀྱིས་ཡང་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་
[043-248a5] བལྟས་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་ཀུན་ཏུ་བཟང་པོ་དེ་མ་མཐོང་ངོ། །དེའི་ལུས་ཀྱང་མ་མཐོང་ངོ། །
[043-248a6] དེའི་སྟན་ཡང་མ་མཐོང་ངོ། །བཅོམ་ལྡན་འདས་ཀྱིས་བཀའ་སྩལ་པ་རིགས་ཀྱི་བུ་དག་ཁྱེད་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོའི་ལུས་མ་མཐོང་ཞིང་
[043-248a7] སྟན་མ་མཐོང་བ་ནི་དེ་དེ་བཞིན་ཏེ་ཡུས་སོ། །དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་ཀུན་ཏུ་བཟང་པོ་དེ་ནི་བརྗོད་དུ་མེད་ཅིང་ཟབ་པ་ལ་གནས་པ་སྟེ། འདི་


[043-248b0] [248B] 
[043-248b1] པའོ། །སེང་གེ་རྣམ་པར་བསྒྱིངས་པའི་ཏིང་ངེ་འཛིན་རབ་ཏུ་ཐོབ་པའོ། །སངས་རྒྱས་ཀྱི་ཆོ་འཕྲུལ་བླ་ན་མེད་པ་རབ་ཏུ་
[043-248b2] ཐོབ་པའོ། །ཆགས་པ་མེད་པའི་མཐས་རྣམ་པར་དག་པའི་དེ་བཞིན་གཤེགས་པའི་སྟོབས་བཅུས་གྲུབ་པའོ། །ཆོས་ཀྱི་དབྱིངས་དམ་པའི་ལས་དང་ལྡན་པའོ། །སངས་རྒྱས་
[043-248b3] ཐམས་ཅད་ཀྱི་བྱིན་གྱི་རླབས་ལ་གནས་པའོ། །འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་དང། ཡེ་ཤེས་ཐ་མི་དད་པའི་རྒྱན་དང་ལྡན་པའོ། །འདི་ལྟ་
[043-248b4] སྟེ༑ བྱང་ཆུབ་སེམས་དཔའ་ཀུན་ཏུ་བཟང་པོ་འདི་ནི། སེམས་སྐད་ཅིག་གི་མཐའི་རྗེས་སུ་འབྲང་བའོ། །དེ་ནས་བྱང་ཆུབ་སེམས་དཔའ་ཀུན་ཏུ་མིག་གིས་དེ་བཞིན་གཤེགས་
[043-248b5] པ་ལས་ཀུན་ཏུ་བཟང་པོའི་ཡོན་ཏན་རྣམ་པར་དག་པ་ཐོས་མ་ཐག་ཏུ་བྱང་ཆུབ་སེམས་དཔའི་ཏིང་ངེ་འཛིན་གྲངས་མེད་པ་བརྒྱ་སྟོང་ཕྲག་བཅུ་ལ་མཉམ་པར་བཞག་སྟེ། བྱང་
[043-248b6] ཆུབ་སེམས་དཔའ་ཀུན་ཏུ་བཟང་པོ་མངོན་པར་འདོད་ཅིང། མཐོང་བར་བྱ་བ་དང། གསོལ་བ་གདབ་པའི་བསམ་པས་ཚོལ་ལོ། །ཡོངས་སུ་ཚོལ་ལོ། །རབ་ཏུ་རྟོག་གོ། ཤིན་ཏུ་
[043-248b7] ཞིབ་ཅིང་བརྟགས་པར་རྣམ་པར་དཔྱོད་དོ། །རྗེས་སུ་རྟོག་གོ་རྣམ་པར་བལྟའོ། །འོན་ཀྱང་བྱང་ཆུབ་སེམས་དཔའ་ཀུན་ཏུ་མིག་གིས་བྱང་ཆུབ་སེམས་དཔའ་ཀུན་ཏུ་བཟང་


[043-249a0] [249A] 
[043-249a1] ༄༅། །པོ་མ་མཐོང་ངོ། །བྱང་ཆུབ་སེམས་དཔའི་འཁོར་དེ་དག་ཐམས་ཅད་ཀྱིས་ཀྱང་མཐོང་པར་མ་གྱུར་ཏོ། །དེ་ནས་བྱང་ཆུབ་སེམས་དཔའ་ཀུན་ཏུ་མིག་
[043-249a2] ཏིང་ངེ་འཛིན་དེ་ལས་ལངས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཏིང་ངེ་འཛིན་གྲངས་མ་མཆིས་པ་སྟོང་ཕྲག་བཅུ་ལ་མཉམ་པར་བཞག་
[043-249a3] སྟེ༑ རྣམ་པར་བལྟས་ཀྱང་བྱང་ཆུབ་སེམས་དཔའ་ཀུན་ཏུ་བཟང་པོ་མ་མཐོང་ངོ། །དེའི་ལུས་ཀྱི་ལས་ཀྱང་མ་མཐོང་ངོ། །དེའི་ངག་དང་ངག་གི་ལས་ཀྱང་མ་ཐོས་སོ། །དེའི་ཡིད་
[043-249a4] དང་ཡིད་ཀྱི་ལས་ཀྱང་མ་མཐོང་ངོ། །དེའི་སྟན་ཡང་མ་མཐོང་ངོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དེ་གང་ན་མཆིས་པ་དང། སྤྱོད་པའི་ཕྱོགས་
[043-249a5] དེ་ཡང་མ་མཐོང་ངོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་ཏུ་མིག་དེ་ནི་དེ་བཞིན་ཏེ། ཁྱོད་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་དེ་མི་མཐོང་ངོ། །
[043-249a6] དེ་ཅིའི་ཕྱིར་ཞེ་ན། བྱང་ཆུབ་སེམས་དཔའི་རྣམ་པར་ཐར་པ་བསམ་གྱིས་མི་ཁྱབ་པ་ལ་ཤིན་ཏུ་བསླབས་པ་ནི། བྱང་ཆུབ་སེམས་དཔའ་ཀུན་ཏུ་བཟང་པོའོ། །ཀུན་
[043-249a7] ཏུ་མིག་དེ་ལ་ཇི་སྙམ་དུ་སེམས། སྒྱུ་མའི་གཟུགས་ཀྱི་རྣམ་པ་སྣ་ཚོགས་མང་པོ་སྒྱུ་མའི་སྔགས་ཀྱི་ཡི་གེ་གང་ལ་གནས་པ་དམིགས་པར་ནུས་སམ། བཙུན་པ་


[043-249b0] [249B] 
[043-249b1] མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་ཏུ་མིག། སྒྱུ་མའི་སྔགས་ཀྱི་གཟུགས་ཀྱི་རྣམ་པ་དེ་དག་ཀྱང་དམིགས་ཤིང་བསྟན་པར་མི་
[043-249b2] ནུས་ན། བྱང་ཆུབ་སེམས་དཔའ་ཀུན་ཏུ་བཟང་པོའི་ལུས་ཀྱི་སྤྱོད་ཡུལ་གསང་བ་དང། ངག་གི་སྤྱོད་ཡུལ་གསང་བ་དང། ཡིད་ཀྱི་སྤྱོད་ཡུལ་གསང་བ་ལ་འཇུག་པར་མི་ནུས་
[043-249b3] པ་དང། མཐོང་བར་མི་ནུས་པ་ལྟ་སྨོས་ཀྱང་ཅི་དགོས། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ཀུན་ཏུ་བཟང་པོ་ནི་ཟབ་ཅིང་བསམ་གྱིས་མི་ཁྱབ་པར་རྣམ་པར་སྤྱོད་པའོ། །
[043-249b4] བྱང་ཆུབ་སེམས་དཔའ་ཀུན་ཏུ་བཟང་པོ་ནི་ཚད་མེད་ཅིང་ཚད་ལས་འདས་པ་སྟེ། ཡེ་ཤེས་རྡོ་རྗེའི་བློ་དང་ལྡན་པའོ། །ཆོས་ཀྱི་དབྱིངས་མཐའ་དང་དབུས་མེད་པ་ལ་ཡང་དག་
[043-249b5] པར་གནས་པའོ། །འཇིག་རྟེན་གྱི་ཁམས་ཐམས་ཅད་དུ་གནས་མེད་པར་སྤྱོད་ཅིང། སེམས་ཅན་ཐམས་ཅད་ཀྱི་ལུས་དང་གཟུགས་ཀྱི་རྗེས་སུ་ཞུགས་པའོ། །བླང་བ་མེད་
[043-249b6] པའི་ཆོས་ཀྱི་ཚུལ་དང་ལྡན་པའོ། །མི་ཟད་ཅིང་ཐ་མི་དད་པའི་རྫུ་འཕྲུལ་དང། ཁྱུ་མཆོག་གི་མཐུ་ལ་ལྷུན་གྱིས་གྲུབ་པར་གནས་པའི་མཐར་ཕྱིན་པའོ། །བྱང་ཆུབ་སེམས་
[043-249b7] དཔའ་ཀུན་ཏུ་བཟང་པོ་ནི་ཆོས་ཀྱི་དབྱིངས་ཁོང་དུ་ཆུད་པ་དང་ལྡན་པའོ། །དེ་ལྟར། རིགས་ཀྱི་བུ། བྱང་ཆུབ་སེམས་དཔའ་ཀུན་ཏུ་བཟང་པོ་ནི་བལྟ་ན་དོན་ཡོད་པའོ། །མཉན་


[043-250a0] [250A] 
[043-250a1] ༄༅། །པ་དོན་ཡོད་པའོ། །བསྙེན་བཀུར་བྱེད་པ་དོན་ཡོད་པའོ་།བསམ་པ་དོན་ཡོད་པའོ། །རྗེས་སུ་དྲན་པ་དོན་ཡོད་པའོ། །དེ་ལ་དད་པར་བྱས་པ་དོན་ཡོད་
[043-250a2] པའོ། །བྱང་ཆུབ་སེམས་དཔའ་ཀུན་ཏུ་བཟང་པོ་དེ་ནི་མཐོང་བ་དོན་ཡོད་པའོ། །ཐོས་པ་དོན་ཡོད་པའོ། །བསྙེན་བཀུར་བ་དོན་ཡོད་པའོ་།བསམ་པ་དོན་ཡོད་པའོ། །རྗེས་
[043-250a3] སུ་དྲན་པར་བྱས་པ་དོན་ཡོད་པའོ། །དེ་ལ་མོས་པར་བྱས་པ་དོན་ཡོད་པའོ། །བལྟ་བ་དོན་ཡོད་པའོ། །བརྟགས་པ་དོན་ཡོད་པའོ། །བཙལ་བ་དོན་ཡོད་པའོ། །བྱང་ཆུབ་
[043-250a4] སེམས་དཔའ་ཀུན་ཏུ་བཟང་པོ་ནི་རྗེས་སུ་སྨོན་ལམ་གདབ་པ་དོན་ཡོད་པའོ། །དེ་ནས་བྱང་ཆུབ་སེམས་དཔའ་ཀུན་ཏུ་མིག་དང། བྱང་ཆུབ་སེམས་དཔའི་འཁོར་དེ་དག་
[043-250a5] ཐམས་ཅད། བྱང་ཆུབ་སེམས་དཔའ་ཀུན་ཏུ་བཟང་པོ་མཐོང་བར་འདོད་ཅིང་ཐལ་མོ་སྦྱར་ཏེ། བཅོམ་ལྡན་འདས་དང། བྱང་ཆུབ་སེམས་དཔའ་ཀུན་ཏུ་བཟང་པོ་ལ་ཕྱག་
[043-250a6] འཚལ་ཞིང་ཚིག་འདི་སྐད་བརྗོད་དོ། །སངས་རྒྱས་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་ཀུན་ཏུ་བཟང་པོ་ལ་ཕྱག་འཚལ་ལོ། །སངས་རྒྱས་ཐམས་
[043-250a7] ཅད་ལ་བཏུད་དེ་ཕྱག་འཚལ་ལོ། །བྱང་ཆུབ་སེམས་དཔའ་ཀུན་ཏུ་བཟང་པོ་ལ་བཏུད་དེ་ཕྱག་འཚལ་ལོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་


[043-250b0] [250B] 
[043-250b1] བྱང་ཆུབ་སེམས་དཔའི་འཁོར་ཆེན་པོ་དེ་དག་ལ་བཀའ་སྩལ་པ། རིགས་ཀྱི་བུ་དག། བྱང་ཆུབ་སེམས་དཔའ་ཀུན་ཏུ་བཟང་པོ་ལ་ཕྱག་འཚོལ་ལ་གསོལ་བ་
[043-250b2] ཐོབ་ཅིག། ཕྱོགས་ཐམས་ཅད་དུ་མངོན་དུ་གྱིས་ལ་ཀུན་ཏུ་མིག་གི་ལུས་སུ་བྱིན་གྱིས་རློབ་སྟེ། བྱང་ཆུབ་སེམས་དཔའ་ཀུན་ཏུ་བཟང་པོ་ལ་དམིགས་པ་གྱིས་ལ་ཆོས་ཀྱི་དབྱིངས་
[043-250b3] ཐམས་ཅད་མངོན་དུ་བྱ་བའི་སེམས་ཀྱིས་བྱིན་གྱིས་བརླབས་པར་གྱིས་ཏེ། ཆོས་ཐམས་ཅད་འདོད་ཆགས་དང་བྲལ་བར་ཁོང་དུ་ཆུད་པར་གྱིས་ལ། བྱང་ཆུབ་སེམས་དཔའ་
[043-250b4] ཀུན་ཏུ་བཟང་པོ་དང། སྨོན་ལམ་གཅིག་པར་བྱུང་སྟེ། གཉིས་སུ་མེད་པ་ལ་མཉམ་པར་ཞོག་ལ། འཇིག་རྟེན་གྱི་ཁམས་ཐམས་ཅད་ལུས་ལས་མངོན་པར་བྱུང་བར་བྱིན་
[043-250b5] གྱིས་རློབ་སྟེ། དབང་པོ་ཐ་མི་དད་པའི་རྗེས་སུ་འབྲང་བར་གྱིས་ལ་ཀུན་ཏུ་བཟང་པོའི་སྨོན་ལམ་ཀུན་ཏུ་འགྲོ་བ་ཡོངས་སུ་སྦྱང་བར་གྱིས་ཤིག་དང། བྱང་ཆུབ་སེམས་དཔའ་
[043-250b6] ཀུན་ཏུ་བཟང་པོ་མཐོང་བར་འགྱུར་རོ། །དེ་ནས་བྱང་ཆུབ་སེམས་དཔའ་ཀུན་ཏུ་མིག་གིས་བཅོམ་ལྡན་འདས་ཀྱིས་བཀའ་སྩལ་པ་དེ་སྐད་ཐོས་ནས་བྱང་ཆུབ་སེམས་དཔའི་
[043-250b7] འཁོར་དེ་དག་དང་བཅས་པས་སྤྱི་བོས་གཏུགས་ཏེ་ཕྱག་འཚལ་ནས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་གསོལ་བ་བཏབ་བོ། །བྱང་ཆུབ་སེམས་དཔའ་དེ་དག་


[043-251a0] [251A] 
[043-251a1] ༄༅། །གིས་གསོལ་བ་བཏབ་མ་ཐག་ཏུ། དེའི་ཚེ་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པའི་རྣམ་པར་འཕྲུལ་བ་གང་གིས། བྱང་ཆུབ་
[043-251a2] སེམས་དཔའ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་དེ་བཞིན་གཤེགས་པའི་ཞབས་ཀྱི་དྲུང་ན་གནས་ཤིང། པདྨོའི་སྟན་ལ་འདུག་པར་མཐོང་
[043-251a3] བར་འགྱུར་བ་དང། འཁོར་དེའི་བྱང་ཆུབ་སེམས་དཔའ་རྣམས་ཀྱི་ལུས་ལས་ཀྱང་འབྱུང་བར་སྣང་བ་དང། འཇིག་རྟེན་གྱི་ཁམས་ཀྱི་རྒྱུད་འབྱམས་ཀླས་པ་དག་ནས་
[043-251a4] ཀྱང་འོང་བར་སྣང་བ་དང། སངས་རྒྱས་གཅིག་ནས་གཅིག་ཏུ་བརྒྱུད་པ་ཐམས་ཅད་ཡང་དག་པར་སྟོན་པ་དང། སངས་རྒྱས་ཐམས་ཅད་ཀྱི་འཕྲིན་ལས་འཇིག་རྟེན་གྱི་
[043-251a5] ཁམས་ཐམས་ཅད་དུ་རབ་ཏུ་བརྗོད་པ་དང། བྱང་ཆུབ་སེམས་དཔའི་སྤྱོད་པ་ཐམས་ཅད་རབ་ཏུ་སྟོན་པ་དང། ཐམས་ཅད་མཁྱེན་པའི་ཡེ་ཤེས་ཀྱི་ལམ་སྣང་བར་བྱེད་
[043-251a6] པ་དང། བྱང་ཆུབ་སེམས་དཔའི་རྣམ་པར་འཕྲུལ་བ་ཐམས་ཅད་ཡང་དག་པར་སྟོན་པ་དང། བྱང་ཆུབ་སེམས་དཔའི་ཁྱུ་མཆོག་གི་མཐུ་ཕྱུང་བ་ཐམས་ཅད་ཡང་
[043-251a7] དག་པར་བརྗོད་པ་དང། དེ་བཞིན་གཤེགས་པ་ཚད་མེད་པའི་དུས་གསུམ་རབ་ཏུ་སྟོན་པ་དེ་ལྟ་བུའི་རྣམ་པར་ཐར་པའི་རྣམ་པར་འཕྲུལ་པ་ཀུན་ཏུ་བསྟན་ཏོ། །དེ་


[043-251b0] [251B] 
[043-251b1] བྱང་ཆུབ་སེམས་དཔའི་འཁོར་དེ་དག་ཐམས་ཅད་ཀྱིས་རྣམ་པར་འཕྲུལ་པ་དེ་དག་མཐོང་ནས་དགའ་ཞིང་མགུ་སྟེ། ཡི་རངས་
[043-251b2] ནས་རབ་ཏུ་དགའ་ཞིང་བདེ་བ་དང། ཡིད་དགའ་བ་སྐྱེས་ནས། དམིགས་པ་ཐམས་ཅད་ཀྱིས་བཏུད་པའི་རྗེས་སུ་བྱང་ཆུབ་སེམས་དཔའ་ཀུན་ཏུ་བཟང་པོ་ལ་ཕྱག་འཚལ་ཏོ། །
[043-251b3] དེའི་ཚེ་སངས་རྒྱས་ཀྱི་བྱིན་གྱི་རླབས་དང། བྱང་ཆུབ་སེམས་དཔའ་དེ་དག་གི་མོས་པ་དང། བྱང་ཆུབ་སེམས་དཔའ་ཀུན་ཏུ་བཟང་པོའི་སྔོན་གྱི་དགེ་བའི་རྩ་བས་སྤྲིན་གྱི་ཆར་
[043-251b4] སྟོང་ཕྲག་བཅུ་མངོན་པར་བབ་པར་གྱུར་པ་འདི་ལྟ་སྟེ། མེ་ཏོག་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །ཕྲེང་བ་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །སྤོས་སྣ་
[043-251b5] ཚོགས་ཀྱི་སྤྲིན་གྱི་ཆར་མངོན་པར་བབ་བོ། །སྤོས་ཀྱི་ཕྱེ་མ་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །གདུགས་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །ན་བཟའ་སྣ་
[043-251b6] ཚོགས་ཀྱི་སྤྲིན་གྱི་ཆར་མངོན་པར་བབ་བོ། །རྒྱན་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །རིན་པོ་ཆེ་སྣ་ཚོགས་ཀྱི་སྤྲིན་གྱི་ཆར་མངོན་པར་བབ་བོ། །སྤོས་སྣ་ཚོགས་ཀྱི་
[043-251b7] སྤྲིན་གྱི་ཆར་མངོན་པར་བབ་བོ། །སྣམ་བུ་རིན་པོ་ཆེའི་སྤྲིན་གྱི་ཆར་མངོན་པར་བབ་བོ། །འཇིག་རྟེན་གྱི་ཁམས་བརྗོད་དུ་མེད་པ་རྣམ་པ་དྲུག་ཏུ་གཡོས་སོ། །རོལ་མོ་བརྡུང་


[043-252a0] [252A] 
[043-252a1] ༄༅། །བ་དང། དཀྲོལ་བ་ཐམས་ཅད་ཀྱི་སྒྲ་མང་པོ་བྱུང་ངོ་།ལྷའི་ང་རོ་སྙན་པ་མང་པོ་རབ་ཏུ་བྱུང་ངོ། །འཇིག་རྟེན་གྱི་ཁམས་བརྗོད་དུ་མེད་པའི་ཡང་
[043-252a2] བརྗོད་དུ་མེད་པ་སྣང་བ་ཆེན་པོས་ཁྱབ་པར་སྣང་ངོ། །འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པའི་སེམས་ཅན་རྣམས་རྣམ་པར་དག་པར་གྱུར་ཏོ། །
[043-252a3] ངན་སོང་གི་ལམ་གྱི་རྒྱུད་གསུམ་རྣམ་པར་ཞི་བར་གྱུར་ཏོ། །འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པ་རྣམ་པར་དག་པར་གྱུར་ཏོ། །བྱང་ཆུབ་
[043-252a4] སེམས་དཔའ་བརྗོད་དུ་མེད་པའི་ཡང་བརྗོད་དུ་མེད་པ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་ཞུགས་པར་གྱུར་ཏོ། བྱང་ཆུབ་སེམས་དཔའ་བརྗོད་དུ་
[043-252a5] མེད་པའི་ཡང་བརྗོད་དུ་མེད་པ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་ཡོངས་སུ་གྲུབ་པར་གྱུར་ཏོ། །བྱང་ཆུབ་སེམས་དཔའ་བརྗོད་དུ་མེད་པའི་ཡང་
[043-252a6] བརྗོད་དུ་མེད་པ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་སྨོན་ལམ་ཡོངས་སུ་རྫོགས་པར་བྱས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
[043-252a7] མངོན་པར་སངས་རྒྱས་པར་གྱུར་ཏོ། །དེ་ནས་བྱང་ཆུབ་སེམས་དཔའ་ཀུན་ཏུ་མིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་


[043-252b0] [252B] 
[043-252b1] པར་སྤྱོད་པའོ། །མཚུངས་པ་མ་མཆིས་པ་ལ་རྣམ་པར་སྤྱོད་པའོ་།ཡོངས་སུ་མི་ཆོད་པ་ལ་རྣམ་པར་སྤྱོད་པའོ། །སླར་
[043-252b2] མི་ལྡོག་པ་ལ་རྣམ་པར་སྤྱོད་པའོ། །མཉམ་པ་ཉིད་རྗེས་སུ་རྟོགས་པ་ལ་རྣམ་པར་སྤྱོད་པའོ། །གཞན་གྱིས་མི་ཟློག་པ་ལ་རྣམ་པར་སྤྱོད་པའོ། །ཆོས་ཐམས་ཅད་ཐ་མི་དད་པ་ལ་
[043-252b3] རྣམ་པར་སྤྱོད་པའོ། །ཆོས་ཐམས་ཅད་དང་མ་འདྲེས་པར་རྣམ་པར་སྤྱོད་པའོ། །སེམས་ཅན་ཐམས་ཅད་ཀྱི་སེམས་ཀྱི་བྱིན་གྱིས་རླབས་མཁས་པ་ལ་རྣམ་པར་སྤྱོད་པའོ། །བཅོམ་
[043-252b4] ལྡན་འདས། བྱང་ཆུབ་སེམས་དཔའ་ཀུན་ཏུ་བཟང་པོ་ནི་ཆོས་ཐམས་ཅད་ཀྱི་དབང་དང། ཏིང་ངེ་འཛིན་དང། རྣམ་པར་ཐར་པ་ལ་རྣམ་པར་སྤྱོད་པའོ། །བཅོམ་ལྡན་འདས་ཀྱིས་
[043-252b5] བཀའ་སྩལ་པ། ཀུན་ཏུ་མིག་དེ་ཁྱོད་ཀྱིས་ཇི་སྐད་དུ་སྨྲས་པ་དེ་བཞིན་ཏེ། བྱང་ཆུབ་སེམས་དཔའ་ཀུན་ཏུ་བཟང་པོ་ནི་ཡོན་ཏན་གྲངས་མེད་པས་རྣམ་པར་དག་པའོ། །
[043-252b6] ཡོན་ཏན་མཚུངས་པ་མེད་པས་རྣམ་པར་བརྒྱན་པའོ། །ཡོན་ཏན་ཚད་མེད་པས་རིན་པོ་ཆེ་དང་ལྡན་པའོ། །ཡོན་ཏན་བསམ་གྱིས་མི་ཁྱབ་པའི་འབྱུང་གནས་རྒྱ་མཚོའོ། །
[043-252b7] ཡོན་ཏན་དཔག་ཏུ་མེད་པའི་མཚན་ཉིད་དོ། །ཡོན་ཏན་མུ་མེད་པའི་སྤྲིན་ཏོ། །ཡོན་ཏན་ས་མཚམས་མེད་པས་བསྔགས་ཤིང་བསྟོད་པའོ་།ཆོས་རིན་པོ་ཆེ་ཟད་མི་ཤེས་


[043-253a0] [253A] 
[043-253a1] ༄༅། །པའོ༑ ༑བྱང་ཆུབ་སེམས་དཔའ་ཀུན་ཏུ་བཟང་པོ་ནི། སངས་རྒྱས་ཐམས་ཅད་ཀྱིས་ཡོན་ཏན་བརྗོད་ཅིང་བསྔགས་པ་མི་ཟད་པའོ་།དེ་ནས་བཅོམ་ལྡན་
[043-253a2] འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་ཏོ། །ཀུན་ཏུ་བཟང་པོ་ཁྱོད་ཀྱིས་བྱང་ཆུབ་སེམས་དཔའ་ཀུན་ཏུ་མིག་དང། བྱང་ཆུབ་སེམས་
[043-253a3] དཔའི་འཁོར་ཐམས་ཅད་ལ། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་ཡོངས་སུ་རྫོགས་པ་དང་ལྡན་པའི་བྱང་ཆུབ་སེམས་དཔའ་སེམས་
[043-253a4] དཔའ་ཆེན་པོ་རྣམས་ཀྱི་ཏིང་ངེ་འཛིན་ཤིན་ཏུ་བསྟན་པ་གང་གིས་འདས་པ་དང། མ་འོངས་པ་དང། ད་ལྟར་བྱུང་བའི་བྱང་ཆུབ་སེམས་དཔའི་སྤྱོད་པ་བྱུང་བ་དང་
[043-253a5] འབྱུང་བ་དང། འབྱུང་བར་འགྱུར་བའི་ཏིང་ངེ་འཛིན་བཅུ་ཤིན་ཏུ་བསྟན་པ་ལ་མཁས་པས། ཏིང་ངེ་འཛིན་རྒྱ་ཆེན་པོ་བཅུ་ཤིན་ཏུ་བསྟན་པ་སྤོབས་པར་གྱིས་ཤིག་
[043-253a6] བཅུ་གང་ཞེ་ན། འདི་ལྟ་སྟེ། བྱང་ཆུབ་སེམས་དཔའི་ཏིང་ངེ་འཛིན་རྒྱ་ཆེན་པོ་ལ་མཁས་པ་རབ་ཏུ་ཐོབ་པ་དང། རྗེས་སུ་འགྲོ་བ་སྣང་བ་ཞེས་བྱ་བ་དང། འདི་ལྟ་
[043-253a7] སྟེ༑ བྱང་ཆུབ་སེམས་དཔའི་ཏིང་ངེ་འཛིན་རྒྱ་ཆེན་པོ་རབ་ཏུ་ཐོབ་པ་ཡིད་དུ་འོང་བ་ཞེས་བྱ་བ་དང། འདི་ལྟ་སྟེ། ཞིང་འབྱམས་ཀླས་པ་གཅིག་ནས་གཅིག་ཏུ་


[043-253b0] [253B] 
[043-253b1] འདི་ལྟ་སྟེ། ལྷག་པའི་བསམ་པ་གཙང་མས་སྤྱོད་པ་ཞེས་བྱ་བ་དང། འདི་ལྟ་སྟེ། འདས་པའི་རྒྱན་གྱི་སྙིང་པོ་ཞེས་བྱ་བ་དང། འདི་ལྟ་སྟེ། ཡེ་
[043-253b2] ཤེས་རྣམ་པར་སྣང་བའི་སྙིང་པོ་ཞེས་བྱ་བ་དང། འདི་ལྟ་སྟེ་སངས་རྒྱས་ཐམས་ཅད་ཀྱིས་རྣམ་པར་བཀོད་པའི་འཇིག་རྟེན་གྱི་ཁམས་ཀྱི་རྒྱན་ཅེས་བྱ་བ་དང། འདི་ལྟ་སྟེ་
[043-253b3] སེམས་ཅན་གྱི་ལུས་ཐ་མི་དད་པ་ཞེས་བྱ་བ་དང། འདི་ལྟ་སྟེ་སེམས་ཅན་གྱི་ཁམས་ལ་དབང་བ་ཞེས་བྱ་བ་དང། འདི་ལྟ་སྟེ་བྱང་ཆུབ་སེམས་དཔའི་ཏིང་ངེ་འཛིན་རྒྱ་ཆེན་པོ་
[043-253b4] ལ་མཁས་པ་རབ་ཏུ་ཐོབ་པ་བཅུ་པ་ཆགས་པ་མེད་པའི་དཀྱིལ་འཁོར་ཅེས་བྱ་བ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་འདི་བཅུ་
[043-253b5] ནི་འདས་པ་དང། མ་བྱོན་པ་དང། ད་ལྟར་བྱུང་བའི་དེ་བཞིན་གཤེགས་པ་ཐམས་ཅད་ཀྱིས་གསུངས་སོ། །གསུང་ངོ། །གསུང་བར་འགྱུར་རོ། །བྱང་ཆུབ་སེམས་དཔའ་
[043-253b6] གང་གིས་ཏིང་ངེ་འཛིན་བཅུ་པོ་འདི་དག་ལ་བསྟེན་ཅིང་བསྒོམས་ཏེ་མང་དུ་བྱས་པ་དང། དངོས་པོར་བྱས་པ་དང། ཤེས་པར་བྱས་པ་དང། མངོན་དུ་བྱས་པ་དང། མདུན་
[043-253b7] དུ་བྱས་པ་དང། མཉམ་པར་གཞག་པ་དང། ཤིན་ཏུ་བརྩམས་པ་དེ་དག་ཀྱང་བྱང་ཆུབ་སེམས་དཔའི་ཏིང་ངེ་འཛིན་བཅུ་པོ་འདི་དག་དང་ལྡན་པས་བྱང་ཆུབ་སེམས་དཔའ་


[043-254a0] [254A] 
[043-254a1] ༄༅། །ཡིན་ཡང་སངས་རྒྱས་ཞེས་བྱའོ། །དེ་བཞིན་གཤེགས་པ་ཞེས་བྱའོ། །སྟོབས་བཅུ་པ་ཞེས་བྱའོ། །འདྲེན་པ་ཞེས་བྱའོ། །རྣམ་པར་འདྲེན་
[043-254a2] པ་ཞེས་བྱའོ། །ཐམས་ཅད་མཁྱེན་པ་ཞེས་བྱའོ། །ཐམས་ཅད་གཟིགས་པ་ཞེས་བྱའོ། །ཆགས་པ་མེད་པ་ལ་གནས་པ་ཞེས་བྱའོ། །བསྒྲིབས་པ་མེད་པའི་སྤྱོད་ཡུལ་
[043-254a3] ཅན་ཞེས་བྱའོ། །ཆོས་ཐམས་ཅད་ཀྱི་དབང་ཕྱུག་ཅེས་བྱའོ། །བྱང་ཆུབ་སེམས་དཔའ་གང་གིས་ཏིང་ངེ་འཛིན་འདི་དག་ཐོབ་པ་དེ་ནི་འཇིག་རྟེན་གྱི་ཁམས་ཐམས་ཅད་
[043-254a4] དུ་རྗེས་སུ་སོང་བ་ཡང་ཡིན་ལ། འཇིག་རྟེན་གྱི་ཁམས་ཐམས་ཅད་ནས་ཕྱིར་ལོག་པ་ཡང་ཡིན། སེམས་ཅན་ཐམས་ཅད་ཀྱི་ཁམས་སུ་རབ་ཏུ་སོང་བའང་ཡིན་ལ་
[043-254a5] སེམས་ཅན་མེད་པའི་མཐའ་ཡང་ཁོང་དུ་ཆུད་པ་ཡིན། ཆགས་པ་མེད་པའི་ལུས་ཀྱི་སྙིང་པོའི་རྗེས་སུ་སོང་བའང་ཡིན་ལ། ཆོས་ཀྱི་དབྱིངས་ཐམས་ཅད་ལ་ཡང་
[043-254a6] འཇུག་པར་སྤྱོད་པ་ཡིན་ནོ། །ཆོས་ཀྱི་དབྱིངས་མཐའ་དང་དབུས་མེད་པས་ཀྱང་རྣམ་པར་དག་ལ། འདས་པ་དང། མ་བྱོན་པ་དང། ད་ལྟར་བྱུང་བའི་དེ་བཞིན་
[043-254a7] གཤེགས་པ་ཐམས་ཅད་ཀྱི་ཡང་རྗེས་སུ་འབྲང་བ་ཡིན། དེ་བཞིན་གཤེགས་པ་ཐམས་ཅད་ཀྱི་ཆོས་རྣམ་པར་མཐོང་བ་ཡང་ཡིན་ལ་སྤྱོད་པ་ཐམས་ཅད་ཀྱི་


[043-254b0] [254B] 
[043-254b1] དབྱངས་ཀྱི་ཡན་ལག་དང། ཡི་གེ་ལ་རབ་ཏུ་སྤོབས་ཤིང། བྱང་ཆུབ་སེམས་དཔའི་སྤྱོད་པ་ཐམས་ཅད་ཡོངས་སུ་རྫོགས་པས་རྣམ་པར་དག་པའང་ཡིན་
[043-254b2] ལ༑ བྱང་ཆུབ་སེམས་དཔའི་སྤྱོད་པ་རྣམ་པར་ཕྱེ་བ་ཡོངས་སུ་རྫོགས་པར་བྱ་བ་ལའང་རབ་ཏུ་གནས་པ་ཡིན། རྟག་པར་དུས་གསུམ་སྐད་ཅིག་ཏུ་ཞུགས་པའང་ཡིན་ལ། དུས་
[043-254b3] གསུམ་ཐམས་ཅད་ཡོངས་སུ་ཤེས་པར་བྱ་བའི་ཕྱིར་ཡང་དག་པར་གཞོལ་བའང་ཡིན། སངས་རྒྱས་ཐམས་ཅད་ཀྱི་ཆོས་སྟོན་པའང་ཡིན་ལ། ཐབས་ཀྱིས་ཆོས་ཐམས་ཅད་ཀྱི་
[043-254b4] འཁོར་ལོ་བསྐོར་བ་ལས་ཕྱིར་མི་ལྡོག་པའི་ལུས་དང་ཡང་ལྡན་པ་ཡིན། འདས་པ་དང། མ་འོངས་པ་དང། ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་རྣམ་
[043-254b5] པར་འཚང་རྒྱ་བར་བྱ་བའི་ཚུལ་ལ་ཡང་རབ་ཏུ་ཞུགས་ལ། སངས་རྒྱས་གཅིག་མངོན་པར་སངས་རྒྱས་པས་སངས་རྒྱས་ཐམས་ཅད་དུའང་ཤིན་ཏུ་སྟོན་པ་ཡིན་ཏེ། འདི་
[043-254b6] དག་ནི་བྱང་ཆུབ་སེམས་དཔའ་རྣམས་ཀྱི་ཆོས་ཀྱི་རྣམ་པའི་ཚུལ་ལོ་།འདི་དག་ནི་བྱང་ཆུབ་སེམས་དཔའ་རྣམས་ཀྱི་ཡེ་ཤེས་རྣམ་པར་སྦྱང་བའི་ཚུལ་ལོ། །ཐམས་ཅད་
[043-254b7] མཁྱེན་པའི་རྒྱལ་མཚན་གཞན་གྱིས་མི་ཕམ་པའི་ཚུལ་ལོ། །བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་གྱི་ཚུལ་ལོ། བྱང་ཆུབ་སེམས་


[043-255a0] [255A] 
[043-255a1] ༄༅། །དཔའི་མངོན་པར་ཤེས་པ་རྣོན་པོ་དང་འགྲོགས་པའི་ཚུལ་ལོ། །གཟུངས་དང་སྤོབས་པ་ཐམས་ཅད་ཀྱི་ཚུལ་ལོ། །དུས་གསུམ་ཐ་མི་དད་པའི་ཚུལ་
[043-255a2] ལོ༑ ༑འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱི་ཚུལ་ལོ། །སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ལ་རབ་ཏུ་དགོད་པའི་
[043-255a3] ཚུལ་ལོ། །འདི་དག་ནི་བྱང་ཆུབ་སེམས་དཔའ་ཐམས་ཅད་ཀྱི་འཇིག་རྟེན་གྱི་ཁམས་ཐམས་ཅད་ཡོངས་སུ་དག་པར་བྱ་བའི་ཁྱུ་མཆོག་གི་མཐུ་བསྟན་པའི་ཚུལ་ལོ། །
[043-255a4] བྱང་ཆུབ་སེམས་དཔའི་ཏིང་ངེ་འཛིན་འདི་དག་ཐོབ་པའི་བྱང་ཆུབ་སེམས་དཔའ་རྣམས་ནི་མཐུ་མི་ཟད་པའི་ཕྱིར་ཆོས་ཀྱི་དབྱིངས་ཀྱི་སྟོབས་ཐོབ་པ་ཡིན། འཕོ་བ་
[043-255a5] མེད་པའི་མཐར་ཐུག་པར་འགྱུར་བའི་ཕྱིར་ནམ་མཁའི་དབྱིངས་ལྟར་ཚད་མེད་པ་ཡིན། ཆོས་ཀྱི་རྒྱལ་སྲིད་ལ་འགྲོ་བ་དབང་བསྐུར་བའི་ཕྱིར་དབང་མཐའ་ཡས་
[043-255a6] པར་བསྒྱུར་བ་ཡིན། སྟོབས་བཅུ་ཤིན་ཏུ་ཡངས་པའི་ཚུལ་ཐོབ་པའི་ཕྱིར་འགྲོ་བ་ཐམས་ཅད་དུ་ཚད་མེད་པའི་ཡེ་ཤེས་ཐོབ་པ་ཡིན། རབ་ཏུ་ཞི་བའི་མཐའ་ལ་
[043-255a7] ཞུགས་པས་ཉོན་མོངས་པ་མེད་པའི་སེམས་རབ་ཏུ་བསྒོམས་པ་ཡིན། ཤུགས་དང་ལྡན་པའི་རྩལ་བ་དོག་པས་སྙིང་རྗེ་ཆེན་པོའི་སེང་གེ་ཡིན་ཡོན་ཏན་དང་


[043-255b0] [255B] 
[043-255b1] ཡང་དག་པར་གཞོལ་ཞིང་མི་ཟད་པ་ཡིན། ཉན་ཐོས་དང་རང་སངས་རྒྱས་ཐམས་ཅད་ཀྱིས་བསམ་གྱིས་མི་ཁྱབ་པ་ཡིན་
[043-255b2] ཆོས་ཤེས་ཤིང་ཁོང་དུ་ཆུད་པས་གནས་ཀྱི་མཐར་ཕྱིན་པ་ཡིན་སྤྱོད་པ་དང། རྣམ་པར་གདགས་པ་དང། བརྡ་ཐམས་ཅད་ལ་སྣ་ཚོགས་སུ་ཤིན་ཏུ་བསྟན་པ་བྱེད་པར་མཁས་
[043-255b3] པ་ཡིན། ཆོས་ཐམས་ཅད་མཚན་མ་མེད་པ་མཁས་པ་ལ་ཞུགས་པས་མཚན་མ་མེད་པ་ལ་མོས་པ་ཡིན། དེ་བཞིན་གཤེགས་པའི་མངའ་ཆེན་པོས་རྣམ་པར་དག་པས་
[043-255b4] རིགས་དང་རྒྱུད་རྣམ་པར་དག་པ་ཡིན། གཞི་མེད་པ་ལ་འཇུག་པའི་ཡེ་ཤེས་ཀྱིས་ཆོས་ཀྱི་གཞི་རབ་ཏུ་དབྱེ་བའི་སྙིང་པོའི་རྗེས་སུ་སོང་བ་ཡིན། ཆོས་ཡོངས་སུ་གཏོང་
[043-255b5] བ་ལ་བརྩོན་པས་དུས་ཐམས་ཅད་དུ་མཁས་པ་དང་ལྡན་པ་ཡིན། ཤེས་པར་བྱ་བ་ཐམས་ཅད་ཁོང་དུ་ཆུད་པས། སེམས་ཅན་གྱི་ནང་ན་མཁས་པ་ཡིན། སྐྱེ་དགུ་ཐམས་
[043-255b6] ཅད་ཤིན་ཏུ་དག་པར་བྱེད་པས་མཐའ་ཡས་པ་རྣམ་པར་སྤྱོད་པ་ཡིན་སངས་རྒྱས་ཀྱི་བྱང་ཆུབ་རྣམ་པར་སངས་རྒྱས་པ་དང། འཚང་རྒྱ་བར་བྱ་བའི་སྤྱོད་པ་ཡང་དག་པར་སྟོན་
[043-255b7] པས་བྱང་ཆུབ་སེམས་དཔའི་དཀྱིལ་འཁོར་གྱི་ཐབས་ལ་མཁས་པ་ཡིན་བྱང་ཆུབ་སེམས་དཔའི་སྤྱོད་པའི་བྱིན་གྱི་རླབས་ཀྱིས་ཟད་མི་ཤེས་པ་ཡིན། ཐམས་ཅད་


[043-256a0] [256A] 
[043-256a1] ༄༅། །མཁྱེན་པའི་ཡུལ་རྣམ་པར་འཚང་རྒྱ་བར་བྱ་བ་ལ་མཁས་པས་ཆོ་འཕྲུལ་ཆེན་པོ་སྟོན་པ་ཡིན་གྱི། དེ་བས་ན་ཀུན་ཏུ་བཟང་པོ་བྱང་ཆུབ་སེམས་དཔའི་
[043-256a2] ཏིང་ངེ་འཛིན་བཅུ་བོ་འདི་དག་རྒྱ་ཆེར་སྤྲོས་ཏེ་བཤད་པས་བསྟན་པར་གྱིས་ཤིག་བྱང་ཆུབ་སེམས་དཔའི་འཁོར་འདི་དག་ཐམས་ཅད་ཉན་པར་འདོད་དོ། །དེ་ནས་བྱང་
[043-256a3] ཆུབ་སེམས་དཔའ་ཀུན་ཏུ་བཟང་པོས་བཅོམ་ལྡན་འདས་ཀྱིས་བཀའ་སྩལ་པ་དང། བྱང་ཆུབ་སེམས་དཔའ་དེ་དག་གིས་ཀྱང་གསོལ་བ་བཏབ་པར་ཤེས་ནས། བྱང་ཆུབ་
[043-256a4] སེམས་དཔའ་ཀུན་ཏུ་མིག་དང། བྱང་ཆུབ་སེམས་དཔའི་ཚོགས་ཐམས་ཅད་ལ་སྨྲས་པ། ཀྱེ༑ རྒྱལ་བའི་སྲས་དག། བཅུ་བོ་འདི་རྣམས་ནི་བྱང་ཆུབ་སེམས་དཔའ་
[043-256a5] སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་ཆོས་མ་ལུས་པར་མཐར་ཐུག་པ་སྟེ། བཅུ་གང་ཞེ་ན། འདི་ལྟ་སྟེ། སངས་རྒྱས་སྐྱེ་བ་ཁོང་དུ་ཆུད་པའི་ཡེ་ཤེས་
[043-256a6] དང། སེམས་ཅན་དྲི་མ་མེད་པ་མངོན་པར་བསྒྲུབས་པར་བྱ་བའི་ཡེ་ཤེས་དང། འཇིག་རྟེན་གྱི་ཁམས་མིག་ཡོར་ལྟ་བུར་ཤེས་པའི་ཡེ་ཤེས་དང། ཆོས་ཀྱི་དབྱིངས་ཀྱི་
[043-256a7] རྗེས་སུ་འཇུག་པའི་ཡེ་ཤེས་དང། བྱང་ཆུབ་སེམས་དཔའ་རབ་ཏུ་གཟུང་བ་ལ་མཁས་པའི་ཡེ་ཤེས་དང། ཕྱིར་མི་ལྡོག་པའི་བྱང་ཆུབ་སེམས་དཔའི་ཐབས་ཡོངས་


[043-256b0] [256B] 
[043-256b1] དོན་ཐམས་ཅད་དང་ལྡན་པའི་ཆོས་ཀྱི་ལྷག་མཐོང་ལ་མཁས་པའི་ཡེ་ཤེས་དང། བྱང་ཆུབ་ཀྱི་སེམས་ཀྱི་མཐུའི་རྗེས་སུ་སོང་བའི་ཡེ་ཤེས་དང། སངས་
[043-256b2] རྒྱས་ཀྱི་ཆོས་ཐམས་ཅད་ཤེས་པའི་ཡེ་ཤེས་དང། ཐམས་ཅད་མཁྱེན་པའི་སྨོན་ལམ་དང་བྱིན་གྱི་རླབས་ཀྱི་ཡེ་ཤེས་ཏེ། ཀྱེ༑ རྒྱལ་བའི་སྲས་དག་དེ་དག་ནི་བྱང་ཆུབ་སེམས་
[043-256b3] དཔའ་རྣམས་ཀྱི་བྱང་ཆུབ་སེམས་དཔའི་ཆོས་མ་ལུས་པར་མཐར་ཐུག་པའོ། །ཀྱེ༑ རྒྱལ་བའི་སྲས་དག་བཅུ་པོ་འདི་དག་ནི། བྱང་ཆུབ་སེམས་དཔའ་སེམས་དཔའ་ཆེན་པོ་
[043-256b4] རྣམས་ཀྱི་སེམས་བསྐྱེད་པ་མཐའ་དང་དབུས་མེད་པ་སྟེ། བཅུ་གང་ཞེ་ན། འདི་ལྟ་སྟེ། སེམས་ཅན་ཐམས་ཅད་ཉེ་བར་གཟུང་བ་དང། ཡོངས་སུ་དགྲོལ་བའི་ཕྱིར་སེམས་བསྐྱེད་
[043-256b5] པ་མཐའ་དང་དབུས་མེད་པ་དང། འདི་ལྟ་སྟེ། སངས་རྒྱས་ཀྱི་ཆོས་ཐམས་ཅད་ཡོངས་སུ་བསྒྲུབ་པའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ་
[043-256b6] སངས་རྒྱས་ཐམས་ཅད་བསྙེན་བཀུར་ཞིང་མཆོད་པའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ། སངས་རྒྱས་ཐམས་ཅད་མཐོང་བར་བྱ་བའི་མིག་ཚད་
[043-256b7] མེད་པ་ཡང་དག་པར་བསྒྲུབ་པའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ། སངས་རྒྱས་ཐམས་ཅད་ཀྱི་གསུང་དང། དབྱངས་དང། བཀའ་ཡང་དག་


[043-257a0] [257A] 
[043-257a1] ༄༅། །པར་གཟུང་ཞིང་ཉམས་པ་མེད་པར་བྱ་བའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ། སངས་རྒྱས་ཐམས་ཅད་ཀྱི་རྣམ་
[043-257a2] པར་འཕྲུལ་བའི་བྱེ་བྲག་ཐ་དད་པ་རྣམ་པར་དབྱེ་བ་ལ་མཁས་པར་ཁོང་དུ་ཆུད་པ་བསྐྱེད་པའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ། དེ་བཞིན་
[043-257a3] གཤེགས་པ་རྣམས་ཀྱི་བྱང་ཆུབ་ཀྱི་མཚམས་སྦྱར་བའི་སྟོབས་ལ་འཇུག་པར་བྱ་བའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ། ཐམས་ཅད་མཁྱེན་
[043-257a4] པའི་སྟོབས་མཐའ་ཡས་པས་ཤིན་ཏུ་ཕྲ་བར་དམིགས་ཤིང་ཡོངས་སུ་མནན་པའི་སངས་རྒྱས་ཀྱི་ཆོས་རབ་ཏུ་བསྟན་པའི་ཕྱིར་སེམས་བ་སྐྱེད་པ་མཐའ་དང་དབུས་མེད་
[043-257a5] པ་དང། འདི་ལྟ་སྟེ། སངས་རྒྱས་ཀྱི་ཁྱུ་མཆོག་གི་མཐུ་བསམ་གྱིས་མི་ཁྱབ་ཅིང། འབྱམས་ཀླས་པ་ལ་འཇུག་པ་དང། ཁོང་དུ་ཆུད་པར་བྱ་བའི་ཕྱིར་སེམས་བསྐྱེད་པ་
[043-257a6] མཐའ་དང་དབུས་མེད་པ་དང། འདི་ལྟ་སྟེ། སངས་རྒྱས་ཀྱི་ཐ་དད་པ་ཡང་དག་པར་མཁྱེན་པ་མངོན་དུ་བྱ་བར་ལྷག་པའི་བསམ་པ་ཡང་དག་པར་གཏང་ཞིང། སངས་
[043-257a7] རྒྱས་ཀྱི་ཆོས་ཐམས་ཅད་ཡང་དག་པར་བླང་བའི་ཕྱིར་སེམས་བསྐྱེད་པ་མཐའ་དང་དབུས་མེད་པ་དང། འདི་ལྟ་སྟེ། དེ་བཞིན་གཤེགས་པ་ཐམས་ཅད་ཀྱི་འཁོར་གྱི་


[043-257b0] [257B] 
[043-257b1] ཡང་དག་པར་བསྟན་པའི་ཕྱིར་སེམས་བསྐྱེད་པ་མཐའ་དང་དབུས་མེད་པ་སྟེ། ཀྱེ༑ རྒྱལ་བའི་སྲས་དག་བཅུ་པོ་དེ་
[043-257b2] དག་ནི། བྱང་ཆུབ་སེམས་དཔའ་རྣམས་ཀྱི་སེམས་བསྐྱེད་པ་མཐའ་དང་དབུས་མེད་པའོ། །ཀྱེ༑ རྒྱལ་བའི་སྲས་དག་བཅུ་པོ་འདི་རྣམས་ནི་བྱང་ཆུབ་སེམས་དཔའ་སེམས་
[043-257b3] དཔའ་ཆེན་པོ་རྣམས་ཀྱི་ཏིང་ངེ་འཛིན་གྱི་བྱེ་བྲག་ལ་འཇུག་པའི་ཡེ་ཤེས་ཏེ། བཅུ་གང་ཞེ་ན། འདི་ལྟར་ཤར་ཕྱོགས་སུ་སྙོམས་པར་ཞུགས་ཏེ། ནུབ་ཕྱོགས་ནས་རྣམ་པར་ལྡང་
[043-257b4] བ་དང། ནུབ་ཕྱོགས་སུ་སྙོམས་པར་ཞུགས་ཏེ། ཤར་ཕྱོགས་ནས་རྣམ་པར་ལྡང་བ་དང། ཤར་དང་བྱང་གི་མཚམས་སུ་སྙོམས་པར་ཞུགས་ཏེ། ལྷོ་དང་ནུབ་ཀྱི་མཚམས་
[043-257b5] ནས་རྣམ་པར་ལྡང་བ་དང། ལྷོ་དང་ནུབ་ཀྱི་མཚམས་སུ་སྙོམས་པར་ཞུགས་ཏེ། ཤར་དང་བྱང་གི་མཚམས་ནས་རྣམ་པར་ལྡང་བ་དང་ལྷོ་ཕྱོགས་སུ་སྙོམས་པར་ཞུགས་
[043-257b6] ཏེ༑ བྱང་ཕྱོགས་ནས་རྣམ་པར་ལྡང་བ་དང། བྱང་ཕྱོགས་སུ་སྙོམས་པར་ཞུགས་ཏེ། ལྷོ་ཕྱོགས་ནས་རྣམ་པར་ལྡང་བ་དང། ནུབ་དང་བྱང་གི་མཚམས་སུ་སྙོམས་པར་
[043-257b7] ཞུགས་ཏེ། ཤར་དང་ལྷོའི་མཚམས་ནས་རྣམ་པར་ལྡང་བ་དང། ཤར་དང་ལྷོའི་མཚམས་སུ་སྙོམས་པར་བཞུགས་ཏེ། ནུབ་དང་བྱང་གི་མཚམས་ནས་རྣམ་པར་ལྡང་བ་


[043-258a0] [258A] 
[043-258a1] ༄༅། །དང། འོག་གི་ཕྱོགས་སུ་སྙོམས་པར་ཞུགས་ཏེ། སྟེང་གི་ཕྱོགས་ནས་རྣམ་པར་ལྡང་བ་དང། སྟེང་གི་ཕྱོགས་སུ་སྙོམས་པར་ཞུགས་ཤིང། འོག་གི་
[043-258a2] ཕྱོགས་ནས་རྣམ་པར་ལྡང་བ་སྟེ། ཀྱེ༑ རྒྱལ་བའི་སྲས་དག། བཅུ་པོ་འདི་རྣམས་ནི། བྱང་ཆུབ་སེམས་དཔའ་སེམས་དཔའ་ཆེན་པོ་དག་གི་ཏིང་ངེ་འཛིན་གྱི་བྱེ་བྲག་ལ་
[043-258a3] འཇུག་པའི་ཡེ་ཤེས་སོ། །ཀྱེ༑ རྒྱལ་བའི་སྲས་དག་བཅུ་པོ་འདི་རྣམས་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོར་བྱ་བ་ལ་
[043-258a4] མཁས་པ་སྟེ། བཅུ་གང་ཞེ་ན། འདི་ལྟ་སྟེ། ཀྱེ༑ རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོས་སྟོང་གསུམ་གྱི་སྟོང་ཆེན་པོའི་འཇིག་
[043-258a5] རྟེན་གྱི་ཁམས་པད་མོ་གཅིག་ཏུ་བྱིན་གྱིས་བརླབས་ཏེ། པདྨོ་གཅིག་པོ་དེ་རང་གི་སྐྱིལ་མོ་ཀྲུང་གིས་རྒྱས་པར་ཁྱབ་པར་བྱིན་གྱིས་རློབ་བོ། །རང་གི་ལུས་དེ་ལས་ཀྱང་
[043-258a6] སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྟོན་ཏོ་།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དེར་ཡང་གླིང་བཞི་པ་ཁྲག་ཁྲིག་ཕྲག་བརྒྱ་སྟོན་
[043-258a7] ཏོ༑ ༑གླིང་བཞི་པ་ཁྲག་ཁྲིག་བརྒྱ་པོ་རེ་རེ་ཞིང་ཡང་བདག་གི་ལུས་རེ་རེ་བྱིན་གྱིས་རློབ་སྟེ། ལུས་དེ་དག་རེ་རེ་ལའང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་


[043-258b0] [258B] 
[043-258b1] །འཇིག་རྟེན་གྱི་ཁམས་དེ་དག་གི་གླིང་བཞི་པ་རེ་རེར་ཡང་བྱང་ཆུབ་སེམས་དཔའི་སྤྱོད་པ་ཁྲག་ཁྲིག་བརྒྱ་བརྒྱ་ཡང་དག་པར་སྟོན་ཏེ། བྱང་ཆུབ་
[043-258b2] སེམས་དཔའི་སྤྱོད་པ་དེ་དག་རེ་རེ་ལ་ཡང་མོས་པ་བྱེ་བ་ཁྲག་ཁྲིག་བརྒྱ་བརྒྱ་མངོན་པར་བསྒྲུབ་བོ། །མོས་པ་དེ་དག་རེ་རེ་ལའང་དབང་པོ་སྣ་ཚོགས་རྣམ་པར་ཕྱེ་བ་ཁྲག་ཁྲིག་
[043-258b3] ཕྲག་བརྒྱ་བརྒྱ་ཡོངས་སུ་རྫོགས་པ་རབ་ཏུ་འཐོབ་པར་བྱ་བ་ཡོངས་སུ་རྫོགས་པར་བྱེད་དོ། །དབང་པོ་སྣ་ཚོགས་རྣམ་པར་ཕྱེ་བ་དེ་དག་རེ་རེ་ལ་ཡང་བྱང་ཆུབ་སེམས་དཔའ་ཁྲག་
[043-258b4] ཁྲིག་བརྒྱ་བརྒྱ་ཕྱིར་མི་ལྡོག་པའི་ལམ་གྱིས་བྱང་ཆུབ་སེམས་དཔའི་ཆོས་ལ་རབ་ཏུ་གཞོག་གོ་འོན་ཀྱང་ལུས་མང་པོའམ། ལྷག་པར་འཕེལ་བར་མི་བྱེད་དེ། མཉམ་པར་
[043-258b5] བཞག་པའང་ཉམས་པར་འགྱུར་བ་མེད་དོ། །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན། ལྷ་མ་ཡིན་གྱི་དབང་པོ་སྒྲ་གཅན་ཞེས་བྱ་བ་ཡོད་དེ། དེའི་རང་བཞིན་
[043-258b6] གྱི་ལུས་ནི་དཔག་ཚད་བདུན་བརྒྱའོ། །དེའི་སྤྲུལ་བའི་ལུས་ནི་དཔག་ཚད་བརྒྱ་སྟོང་ཕྲག་དྲུག་ཅུ་རྩ་བརྒྱད་དེ། དེའི་ལུས་ཕྱེད་རྒྱ་མཚོ་ཆེན་པོའི་ནང་ན་འདུག་ཀྱང་ལུས་ཀྱི་
[043-258b7] སྟོད་གྱེན་དུ་འཕགས་པ་རི་རབ་ཀྱི་རྩེ་མོ་དང་མཉམ་པ་དང་ཀྱེ༑ རྒྱལ་བའི་སྲས་དག་ལྷ་མ་ཡིན་གྱི་དབང་པོ་སྒྲ་གཅན་དེ་སྤྲུལ་པའི་ལུས་དཔག་ཚད་བརྒྱ་སྟོང་ཕྲག་དྲུག་


[043-259a0] [259A] 
[043-259a1] ༄༅། །ཅུ་རྩ་བརྒྱད་པ་དེས་སྔོན་གྱི་ལུས་འཇིག་པར་མི་བྱེད་དོ། །སྔོན་སྐྱེས་པའི་ཕུང་པོ་དང། ཁམས་དང། སྐྱེ་མཆེད་ཀྱང་ཡོངས་སུ་ཉམས་པར་མི་འགྱུར་
[043-259a2] རོ༑ ༑ལུས་ཆེན་པོ་དེ་ཡོད་པས་ཀྱང་སྤྲུལ་པའི་ལུས་ལ་གཞན་དུ་འདུ་ཤེས་པར་མི་འགྱུར་ཏེ། ལུས་སྔ་མ་ཤི་འཕོས་པའི་འདུ་ཤེས་ཀྱང་མེད་ལ། གསར་དུ་སྐྱེས་པའི་
[043-259a3] ལུས་ཀྱིས་ཀྱང་ཉམས་དགའ་བ་རབ་ཏུ་ཐོབ་པ་ཡིན་ཏེ། སྤྲུལ་པའི་ལུས་དེས་མཐུ་དང་དབང་བྱེད་པར་དབང་སྒྱུར་བར་ཡང་ཡང་དག་པར་སྟོན་པ་ན་རྨོངས་ཤིང་འཁྲུལ་བར་
[043-259a4] འགྱུར་བའང་མེད་དེ། ལྷ་མ་ཡིན་གྱི་དབང་པོ་སྒྲ་གཅན་དེ་ནི་འདོད་ཆགས་ཅན། ཞེ་སྡང་ཅན། གཏི་མུག་ཅན་ཏེ། ང་རྒྱལ་དང་དྲེགས་པ་དང་ལྡན་ཡང་རྒྱ་མཚོའི་
[043-259a5] ནང་ན་གནས་ཤིང། རྒྱ་མཚོའི་ནང་གི་ཁྱིམ་ན་འདུག་བཞིན་དུ་རྣམ་པ་དེ་ལྟ་བུའི་སྤྲུལ་པའི་ལུས་ཀྱིས་མངོན་པར་འཕགས་ན་བྱང་ཆུབ་སེམས་དཔའ་སེམས་
[043-259a6] དཔའ་ཆེན་པོ་ཆོས་ཐམས་ཅད་སྒྱུ་མའི་རྣམ་པར་རབ་ཏུ་རྟོགས་པ་འཇིག་རྟེན་ཐམས་ཅད་ན་དཔེ་མེད་པ་མིག་ཡོར་དང་མཉམ་པར་རབ་ཏུ་ཞུགས་པ་འཇིག་རྟེན་གྱི་
[043-259a7] ཁམས་ཐམས་ཅད་སངས་རྒྱས་སྐྱེས་པའི་སྤྲུལ་པ་རྣམ་པར་དམིགས་པ་ལྟ་བུར་ཁོང་དུ་ཆུད་པ་སྒྲ་དབྱངས་རྣམ་པར་དམིགས་པ་ཐམས་ཅད་རིའི་བྲག་ཅ་ལྟ་བུར་


[043-259b0] [259B] 
[043-259b1] ཆོས་ཇི་ལྟ་བ་བཞིན་གྱི་ལུས་དང་ལྡན་པ། རང་བཞིན་གྱིས་འོད་གསལ་ཞིང་དང་བའི་ཆོས་ལ་ཞུགས་པ། སེམས་ཀྱི་རང་བཞིན་
[043-259b2] དངོས་པོ་མེད་པར་རབ་ཏུ་རྟོགས་པ། ལུས་ཀྱི་ཡུལ་ཚད་མེད་པ་ལ་གནས་པ། སངས་རྒྱས་ཀྱི་ཡེ་ཤེས་སྣང་བས་བྱང་ཆུབ་ཀྱི་སྤྱོད་པ་རྣམ་པར་སྦྱངས་པ་ལྟ་སྨོས་ཀྱང་ཅི་དགོས་
[043-259b3] ཏེ༑ དེ་ཏིང་ངེ་འཛིན་ཆེན་པོ་དེ་ལ་གནས་པས་ཅུང་ཟད་དུ་འཁྲུལ་པའང་མེད་ན། བློང་ཞིང་རྨོངས་པར་འགྱུར་བ་མེད་པ་ལྟ་ཅི་སྨོས། དེ་ལུས་ཀྱི་སྟོད་ལྷའི་འཇིག་རྟེན་དུ་འཕགས་
[043-259b4] པར་བྱིན་གྱིས་རློབ་ཅིང་ལུས་ཀྱི་སྨད་འདོད་པའི་ཁམས་ན་འདུག་པར་བྱིན་གྱིས་རློབ་ཀྱང་ཤིན་ཏུ་མཉམ་པར་བཞག་པས་རབ་ཏུ་སྦྱར་བའི་ཏིང་ངེ་འཛིན་གྱི་དཀྱིལ་འཁོར་ཆེན་
[043-259b5] པོ་དེས། ལྷ་མ་ཡིན་གྱི་དབང་པོ་སྒྲ་གཅན་དེ་ཡང་རང་གི་ལུས་ཀྱི་ནང་དུ་རླག་པ་དེས་ལུས་ཆེན་པོ་སྟོན་ཅིང་སྤྱོམས་པའི་སྐྱེ་བ་དང། རྫུ་འཕྲུལ་ཐམས་ཅད་ཀྱང་ལུས་ཀྱི་ནང་དུ་
[043-259b6] རླག་པར་བྱིན་གྱིས་རློབ་བོ། །ཀྱེ། རྒྱལ་བའི་སྲས་དག་འདི་ལྟ་སྟེ། དཔེར་ན། མི་སྡུག་པ་བསྒོམས་པ་ལ་གནས་པའི་དགེ་སློང་ནི་མི་སྡུག་པའི་མཚན་མར་རྣམ་པར་ལྟ་
[043-259b7] ཞིང༑ ནང་གི་ལུས་ལ་རྟོག་པ་ལ་མངོན་པར་བརྩོན་པ་ཡིན། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ལུས་སུ་འཇིག་རྟེན་གྱི་ཁམས་ཐམས་ཅད་


[043-260a0] [260A] 
[043-260a1] ༄༅། །ཆུད་པར་བྱ་བའི་ཕྱིར། ཆོས་ཀྱི་ལུས་ལ་བརྟག་པར་མངོན་པར་བརྩོན་པ་ཡིན་ཏེ། ལུས་དེ་ལ་འཇིག་རྟེན་དང། འཇིག་རྟེན་གྱི་ཆོས་མཐོང་ཡང་འདི་ལྟ་སྟེ་
[043-260a2] བྱང་ཆུབ་སེམས་དཔའི་ཁྱུ་མཆོག་གི་མཐུ་དང། རྣམ་པར་འཕྲུལ་པ་དང། ཏིང་ངེ་འཛིན་རབ་ཏུ་ཐོབ་པས་ལུས་ལ་འཇིག་རྟེན་དང། འཇིག་རྟེན་གྱི་ཆོས་ཀྱིས་ཆགས་པ་མེད་དོ།།
[043-260a3] ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་ཤེས་རྗེས་སུ་འགྲོ་བ་སྣང་བ་ཞེས་
[043-260a4] བྱའོ༑ ༑ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་
[043-260a5] བ་སྙེད་ཀྱི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་སྟོང་གི་འཇིག་རྟེན་གྱི་ཁམས་རེ་རེ་ལ་བྱིན་གྱིས་རློབ་སྟེ་འཇིག་རྟེན་གྱི་ཁམས་དེ་དག་རེ་རེ་ཡང་ལུས་
[043-260a6] རྣམ་པར་དམིགས་པ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཡང་དག་པར་སྟོན་ཏོ། །ལུས་དེ་དག་རེ་རེ་ལས་ཀྱང་འོད་ཟེར་གྱི་དཀྱིལ་
[043-260a7] འཁོར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་རབ་ཏུ་འགྱེད་དོ། །འོད་ཟེར་རེ་རེ་ལ་ཡང་ཁ་དོག་སྟོང་གསུམ་གྱི་སྟོང་ཆེན་པོའི་འཇིག་


[043-260b0] [260B] 
[043-260b1] སྟོན་ཏེ། ཁ་དོག་དེ་དག་རེ་རེས་ཀྱང་འཇིག་རྟེན་གྱི་ཁམས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་
[043-260b2] སྙེད་སྣང་བར་བྱེད་དོ། །སྣང་བ་དེ་དག་རེ་རེས་ཀྱང་སེམས་ཅན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཡོངས་སུ་སྨིན་པར་བྱེད་དོ། །དེ་ལ་ཡང་
[043-260b3] བྱང་ཆུབ་སེམས་དཔའ་དེས་འཇིག་རྟེན་གྱི་ཁམས་རབ་ཏུ་ཤེས་སོ་།འཇིག་རྟེན་གྱི་ཁམས་རྣམ་པར་ཕྱེ་བ་རབ་ཏུ་ཤེས་སོ། །འཇིག་རྟེན་གྱི་ཁམས་ཀུན་ནས་ཉོན་མོངས་པ་རབ་ཏུ་
[043-260b4] ཤེས་སོ། །འཇིག་རྟེན་གྱི་ཁམས་རྣམ་པར་དག་པ་རབ་ཏུ་ཤེས་སོ་།འཇིག་རྟེན་གྱི་ཁམས་སུ་འགྲོ་བ་རབ་ཏུ་ཤེས་སོ། །འཇིག་རྟེན་གྱི་ཁམས་བྱིན་གྱིས་བརླབ་པ་རབ་ཏུ་ཤེས་སོ། །
[043-260b5] འཇིག་རྟེན་གྱི་ཁམས་སུ་གནས་པར་བྱ་བ་རབ་ཏུ་ཤེས་སོ། །འཇིག་རྟེན་གྱི་ཁམས་སྣང་བར་བྱ་བ་རབ་ཏུ་ཤེས་སོ། །འཇིག་རྟེན་གྱི་ཁམས་ནས་འགྲོ་བའང་རབ་ཏུ་ཤེས་སོ། །དེ་
[043-260b6] ལྟར་བྱང་ཆུབ་སེམས་དཔའ་འཇིག་རྟེན་གྱི་ཁམས་ལ་དེ་ལྟར་འཇུག་ཀྱང། འཇིག་རྟེན་གྱི་ཁམས་ཇི་ལྟ་བ་དེ་བཞིན་དུ་བྱང་ཆུབ་སེམས་དཔའ་ལ་འཇུག་སྟེ། འཇིག་རྟེན་གྱི་
[043-260b7] ཁམས་རྣམ་པར་དམིགས་པས་འཇིག་རྟེན་གྱི་ཁམས་སྤྲོ་བར་ཡང་མི་བྱེད་དོ། །ཆོས་ཀྱི་རང་བཞིན་ལས་ཀྱང་འཇིག་རྟེན་གྱི་ཁམས་འཇིག་པར་མི་བྱེད་དོ།། །།


[043-261a0] [261A] 
[043-261a1] ༄༅། །བམ་པོ་ལྔ་བཅུ་དྲུག་པ། ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། ལྷའི་བུ་ཉི་མ་འཆར་བའི་ཚེ་རི་རབ་རིའི་རྒྱལ་པོ་འཁོར་བར་གནས་པའི་
[043-261a2] རིན་པོ་ཆེའི་རི་བདུན་ལ་འཆར་བར་འགྱུར་ཏེ། རི་བདུན་པོ་དེ་དག་ལ་ཤར་ནས་རི་མཚམས་ཀྱི་གནས་བདུན་པོ་ཤིན་ཏུ་རུབ་པ་དེ་དག་ཏུའང་སྣང་བའི་ཚུལ་གྱིས་ཀུན་ཏུ་
[043-261a3] འཆར་རོ། །དེ་ཡང་རིན་པོ་ཆེའི་རི་བདུན་པོ་གསེར་གྱི་མདོག་ཅན་དེ་དག་ལ་ཉི་མའི་གཟུགས་བརྙན་སྣང་བས་རི་བདུན་གྱི་ཉི་མའི་གཟུགས་བརྙན་རི་མཚམས་བདུན་པོ་
[043-261a4] དེ་དག་ཏུ་སྣང་བའི་ཚུལ་གྱིས་འཆར་བར་འགྱུར་ཏེ། རི་མཚམས་བདུན་པོ་དེ་དག་ཀྱང་གསེར་གྱི་མདོག་ཏུ་འདུག་པས། དེ་དག་ལས་ཀྱང་རི་བདུན་པོ་དེ་དག་ལ་གཟུགས་
[043-261a5] བརྙན་གྱི་ཚུལ་དུ་ཉི་མའི་འོད་འཆར་ཞིང་རྣམ་པར་དམིགས་པར་འགྱུར་རོ། །དེ་ལྟར་ན་གཅིག་གིས་གཅིག་སྣང་བར་བྱ་བའི་ཚུལ་དུ་རི་མཚམས་དེ་དག་ཏུ་ཉི་མའི་
[043-261a6] གཟུགས་བརྙན་ཤར་ཅིང། རིན་པོ་ཆེའི་རི་དེ་དག་ལ་ཉི་མའི་གཟུགས་བརྙན་འབྱུང་བས། དེའི་ཕྱིར་རིན་པོ་ཆེའི་རི་རྣམས་ལས་ཉི་མ་འཆར་ཞེས་བྱའོ། །དེ་ལྟར་
[043-261a7] གཅིག་ནས་གཅིག་ཏུ་སྣང་བ་རྣམ་པར་དམིགས་པ་བརྒྱུད་པས་ཉི་མའི་དཀྱིལ་འཁོར་གྱི་མཐར་ཐུག་པ་མེད་དེ། དེ་ལྟར་སྣང་བ་ཡང་དངོས་པོ་ཡང་མ་ཡིན། དངོས་


[043-261b0] [261B] 
[043-261b1] ཡོད་པ་ཡང་མ་ཡིན། མེད་པ་ཡང་མ་ཡིན། རི་རྣམས་ལ་གནས་པ་ཡང་མ་ཡིན། ནང་དུ་ཕྱིན་པ་ཡང་མ་ཡིན། ཕྱི་རོལ་ན་གནས་པ་ཡང་མ་ཡིན་
[043-261b2] དེ་དག་དང་བྲལ་བར་གནས་པ་ཡང་མ་ཡིན་ནོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་ཏིང་ངེ་འཛིན་
[043-261b3] འདི་ལ་གནས་པ་ཡང་འཇིག་རྟེན་གྱི་ཁམས་རྣམ་པར་དམིགས་པ་འཇིག་པར་ཡང་མི་བྱེད་དོ། །ཆོས་རྣམས་ཀྱི་རང་བཞིན་ཡང་ཡོངས་སུ་མི་སྤོང་ངོ། །བྱང་ཆུབ་སེམས་དཔའ་
[043-261b4] དེ་ཉིད་འཇིག་རྟེན་གྱི་ཁམས་ཀྱི་ནང་དུ་ཕྱིན་པའང་མ་ཡིན་ནོ་།བྱང་ཆུབ་སེམས་དཔའ་དེ་འཇིག་རྟེན་གྱི་ཁམས་ལ་རྣམ་པར་དམིགས་པའི་ཕྱི་རོལ་ན་འདུག་པའང་མ་ཡིན་
[043-261b5] ནོ༑ ༑བྱང་ཆུབ་སེམས་དཔའ་དེ་འཇིག་རྟེན་གྱི་ཁམས་ལ་ཡང་མི་རྟོག་སྟེ། བྱང་ཆུབ་སེམས་དཔའ་དེ་འཇིག་རྟེན་གྱི་ཁམས་ལ་རྣམ་པར་རྟོག་པའང་མ་ཡིན་ནོ། །བྱང་ཆུབ་
[043-261b6] སེམས་དཔའ་དེ་འཇིག་རྟེན་གྱི་ཁམས་ཀྱི་མཚན་མ་རྣམ་པར་འཇིག་པར་བྱེད་པ་མ་ཡིན་ནོ། །ཆོས་ཐམས་ཅད་ཀྱི་མཚན་ཉིད་གཅིག་པོ་ཡང་མཚན་ཉིད་མེད་པ་ལས་
[043-261b7] རྣམ་པར་མི་ཟློག་སྟེ། བྱང་ཆུབ་སེམས་དཔའ་དེ་ཡང་ཆོས་རྣམ་པར་དབྱེ་བ་འཁྲུག་པར་མི་བྱེད་དོ། །བྱང་ཆུབ་སེམས་དཔའ་དེ་དེ་བཞིན་ཉིད་ཀྱི་རང་བཞིན་གནས་པ་དེ་


[043-262a0] [262A] 
[043-262a1] ༄༅། །ལས་ཀྱང་ཕྱིར་མི་ལྡོག་གོ་ཀྱེ༑ རྒྱལ་བའི་སྲས་དག་།འདི་ལྟ་སྟེ། དཔེར་ན། སྒྱུ་མའི་གཙུག་ལག་མིག་འཕྲུལ་ཞེས་བྱ་བ་འཇིག་རྟེན་ན་ཡོད་དེ་
[043-262a2] སྒྱུ་མའི་མཁན་པོ་སྒྱུ་མའི་གཙུག་ལག་དེ་ལ་ཤིན་ཏུ་བསླབས་ཤིང་ནན་ཏན་དུ་བྱེད་བྱེད་པ་རྣམས་ལམ་ཕོ་ཆེའི་བཞི་མདོ་དག་ཏུ་འཁོད་ཅིང་འགྲོ་བའི་ཚོགས་ཆེན་པོ་
[043-262a3] འདུས་པ་དག་གི་མདུན་དུ་སྐད་ཅིག་ཡུད་ཙམ་དུ་ཉི་མ་གཅིག་དང་ཉིན་ཞག་བདུན་དང། ཟླ་བ་ཕྱེད་དང། ཟླ་བ་གཅིག་ཀྱང་སྟོན་ཏོ། །ལོ་གཅིག་ཀྱང་སྟོན་ཏོ། །ལོ་བརྒྱ་ཡང་
[043-262a4] སྟོན་ཏོ། །གྲོང་ཡང་སྟོན་ཏོ། །ཡུལ་ཡང་སྟོན་ཏོ། །ཆུ་ཀླུང་གི་རྒྱུན་ཀྱང་སྟོན་ཏོ། །རྒྱ་མཚོ་ཡང་སྟོན་ཏོ། །སྤྲིན་ཡོངས་སུ་སྡུད་པ་ཡང་སྟོན་ཏོ། །སྤྲིན་ཆེན་པོ་ལས་ཆར་འབབ་པ་
[043-262a5] ཡང་སྟོན་ཏོ། །གནམ་སྟོང་པ་ལས་ཆར་འབབ་པ་ཡང་སྟོན་ཏོ། །འཇིག་རྟེན་གྱི་གནས་རྣམ་པ་སྣ་ཚོགས་ཀྱང་སྟོན་ཏོ། །དེ་ལྟར་བསྟན་པས་ཉི་མ་གཅིག་པོ་འཇིག་པར་མི་
[043-262a6] འགྱུར་རོ། །ཉི་མ་གཅིག་པོས་ཀྱང་ཉིན་ཞག་དང། ཟླ་བ་དང། ལོ་དེ་དག་འཇིག་པར་མི་འགྱུར་རོ། །ཡུན་རིང་པོས་ཀྱང་སྒྱུ་མི་སྟོན་ཅིང་སྒྲུབ་པ་ཟད་པར་མི་འགྱུར་ཏེ་
[043-262a7] སྒྱུ་མ་བསྟན་པའི་དུས་ཀྱིས་ཀྱང་ཡུན་རིང་པོ་རྣམ་པར་དམིགས་པ་ཟད་པར་མི་འགྱུར་རོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་སེམས་


[043-262b0] [262B] 
[043-262b1] ཏིང་ངེ་འཛིན་འདི་ལ་མཉམ་པར་བཞག་པ་ཡང་འཇིག་རྟེན་གྱི་ཁམས་གཅིག་ཏུ་འཇིག་རྟེན་གྱི་ཁམས་གྲངས་མེད་པ་ལ་འཇུག་པ་རབ་ཏུ་སྟོན་ཏོ། །རླུང་གི་ཕུང་
[043-262b2] པོ་དང། མེའི་ཕུང་པོ་དང། ཆུའི་ཕུང་པོ་དང། སའི་ཕུང་པོར་བཅས་པ་དང། རྒྱ་མཚོ་དང། གླིང་དུ་བཅས་པ་དང། རིན་པོ་ཆེའི་རི་དང། རི་རབ་དང། ཁོར་ཡུག་དང། བཏང་
[043-262b3] བཟུང་དང། ཁོར་ཡུག་ཆེན་པོས་ཡོངས་སུ་བསྐོར་བར་བཅས་པ་དང་མིའི་འཇིག་རྟེན་དང། གྲོང་རྡལ་དང། ཡུལ་གྲུ་དང། གྲོང་གིས་གང་བར་བཅས་པ་དང། བཟའ་
[043-262b4] ཤིང་གི་ར་བ་དང། ཆུ་ཀླུང་དང། མཚོ་དང། ལྟེང་ཀ་དང་བཅས་པ་དང། ལྷའི་གནས་དང། རྒྱན་དུ་བཅས་པ་དང། ཀླུའི་གནས་སུ་བཅས་པ་དང། གནོད་སྦྱིན་གྱི་གནས་
[043-262b5] སུ་བཅས་པ་དང། དྲི་ཟའི་གནས་སུ་བཅས་པ་དང། ལྷ་མ་ཡིན་གྱི་གནས་སུ་བཅས་པ་དང། ནམ་མཁའ་ལྡིང་གི་གནས་སུ་བཅས་པ་དང་མིའམ་ཅིའི་གནས་སུ་བཅས་པ་
[043-262b6] དང༑ མིའི་རྒྱན་དང་གནས་སུ་བཅས་པ་དང། འདོད་པའི་ཁམས་ཀྱི་ཡུལ་དང་བཅས་པ་དང། གཟུགས་ཀྱི་ཁམས་ཀྱི་ཡུལ་དང་བཅས་པ་དང་གཟུགས་མེད་པའི་ཁམས་ཀྱི་
[043-262b7] ཡུལ་དང་བཅས་པ་དང། འཇིག་རྟེན་གྱི་ཁམས་བྱུར་བུར་བཅས་པ་དང་འཇིག་རྟེན་གྱི་ཁམས་སྟོང་དུ་བཅས་པ་དང། འཇིག་རྟེན་གྱི་ཁམས་སྟོང་གསུམ་དུ་བཅས་པ་དང་


[043-263a0] [263A] 
[043-263a1] ༄༅། །ལས་དང་རྣམ་པར་སྨིན་པར་བཅས་པ་དང། ཤི་འཕོ་དང་སྐྱེ་བར་བཅས་པ་དང། སེམས་ཅན་དུ་བཅས་པ་དང། ཡུན་རིང་པོར་བཅས་པ་དང། ཡུད་
[043-263a2] ཙམ་ཐང་ཅིག་ཏུ་བཅས་པ་དང། ཉི་མར་བཅས་པ་དང། དུས་མཚམས་སུ་བཅས་པ་དང། ཟླ་བ་དང། ལོ་དང། ལོ་བརྒྱར་བཅས་པ་དང་བསྐལ་པ་དང། འཇིག་པ་དང་
[043-263a3] འདུ་བར་བཅས་པ་དང། ཀུན་ནས་ཉོན་མོངས་པ་དང། རྣམ་པར་དག་པ་དང། ཡངས་པ་དང། ཕྲ་བ་དང། རྒྱ་ཆེ་བ་དང། ཚད་མེད་པར་བཅས་པ་དང། སངས་རྒྱས་སྐྱེ་བར་
[043-263a4] བཅས་པ་དང། བྱང་ཆུབ་སེམས་དཔའི་འཁོར་དུ་བཅས་པ་དང། འདུལ་བའི་སེམས་ཅན་དུ་བཅས་པ་དང། སངས་རྒྱས་རྣམ་པར་འཕྲུལ་བའི་ཡུལ་དང། ཐམས་ཅད་དུ་
[043-263a5] བྱིན་གྱིས་བརླབ་པ་དང། སངས་རྒྱས་ཀྱི་ཞིང་རྣམ་པར་དག་པར་བཅས་པ་དང། ཡུལ་དང། ཕྱོགས་དང། གཞི་སྣ་ཚོགས་དང། གནས་སྣོད་དུ་མས་གང་བ་དང། འགྲོ་
[043-263a6] བའི་རྒྱུད་སྣ་ཚོགས་དང། སེམས་ཅན་གྱི་རིས་བསམ་གྱིས་མི་ཁྱབ་པར་བཅས་པ་དང། སྔོན་གྱི་མཐའ་དང། ཕྱི་མའི་མཐའ་དང། དེ་ལྟར་བྱུང་བ་དང། རིན་པོ་ཆེ་སྣ་
[043-263a7] ཚོགས་དང། རིན་པོ་ཆེ་དུ་མ་དང། ལས་དང་རྣམ་པར་སྨིན་པ་སྣ་ཚོགས་རྣམ་པར་དག་པར་བཅས་པ་དང། འཇིག་རྟེན་གྱི་ཁམས་དེ་དག་ལ་འཇིག་རྟེན་གྱི་ཁམས་གཅིག་ཏུ་


[043-263b0] [263B] 
[043-263b1] འཇིག་རྟེན་ན་ཡོད་པ་དང། འཇིག་རྟེན་དུ་གཏོགས་པའི་སེམས་ཅན་དེ་དག་ཐམས་ཅད་ཀྱང་སྟོན་ཏོ། །མཐོང་བར་བྱེད་དོ། །ཤེས་པར་བྱེད་དོ། །རྣམ་པར་དཔྱོད་དོ། །
[043-263b2] རྟོགས་པར་བྱེད་དོ། །རབ་ཏུ་ཤེས་པར་བྱེད་དོ། །ཁོང་དུ་ཆུད་པར་བྱེད་དོ། །དེ་ལ་ཡང་དག་པར་འཇུག་པ་ཡང་མི་ཟད་པའི་ཡེ་ཤེས་ཀྱིས་ཐོབ་པར་གྱུར་པར་ཡང་དག་པ་ཇི་ལྟ་བ་
[043-263b3] བཞིན་དུ་མ་ནོར་བར་ལྟའོ། །འཇིག་རྟེན་གྱི་ཁམས་ཀྱི་གྲངས་དེ་དག་གིས་ཀྱང་འཇིག་རྟེན་གྱི་ཁམས་འདི་དག་རྣམ་པར་འཇིག་པར་མི་བྱེད་དེ། འཇིག་རྟེན་གྱི་ཁམས་འདི་དག་གིས་
[043-263b4] འཇིག་རྟེན་གྱི་ཁམས་དེ་དག་རྣམ་པར་འཇིག་པར་མི་བྱེད་དོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ནི། ཆོས་ཐམས་ཅད་ལ་སྲོག་མེད་པའི་ཆོས་ལ་ཡོངས་སུ་རབ་ཏུ་ཞུགས་
[043-263b5] པ་སྟེ༑ བྱང་ཆུབ་སེམས་དཔའ་ནི། བྱེད་པ་མེད་པའི་ཆོས་ལ་རབ་ཏུ་ཞུགས་པས་སྤྱོད་པ་ཐམས་ཅད་ལ་རློམ་སེམས་མེད་དོ། །བྱང་ཆུབ་སེམས་དཔའ་ནི། འཇིག་རྟེན་ཐམས་
[043-263b6] ཅད་ཉོན་མོངས་པ་མེད་པའི་ཆོས་ལ་བརྩོན་པས་བདག་མེད་པ་ལ་སྤྱོད་པ་ཡིན། བྱང་ཆུབ་སེམས་དཔའ་ནི། ལུས་ཐམས་ཅད་ལ་རྟེན་ཅིང་འབྲེལ་བར་འབྱུང་བའི་ཆོས་
[043-263b7] སུ་ཡང་དག་པ་ཇི་ལྟ་བ་བཞིན་དུ་ལྟ་བས་སེམས་ཅན་མེད་པ་ལ་སྤྱོད་པ་ཡིན། བྱང་ཆུབ་སེམས་དཔའ་ནི། སྐྱེ་བ་དང་འཇིག་པ་ཐམས་ཅད་ཆོས་ཀྱི་རྒྱུད་ཀྱི་རྒྱུ་ལས་བྱུང་


[043-264a0] [264A] 
[043-264a1] ༄༅། །བའི་ཆོས་སུ་རྟོགས་པས་གང་ཟག་མེད་པ་ལ་སྤྱོད་པ་ཡིན་བྱང་ཆུབ་སེམས་དཔའ་ནི། ཆོས་ཀྱི་རང་བཞིན་ཡང་དག་པར་བླང་བ་ལ་ཞུགས་པས་
[043-264a2] ཤེད་ཅན་དང། ཤེད་ལས་སྐྱེས་པ་མེད་པ་ལ་གནས་པ་ཡིན། བྱང་ཆུབ་སེམས་དཔའ་ནི། ཆོས་ཐམས་ཅད་རང་བཞིན་གྱིས་དབེན་པས་བྱེད་པ་པོ་མེད་པ་ལ་སྤྱོད་པ་ཡིན་
[043-264a3] བྱང་ཆུབ་སེམས་དཔའ་ནི། ཆོས་ཐམས་ཅད་ལ་དེ་བཞིན་གཤེགས་པའི་སྤྱོད་པ་རྣམ་པར་ཕྱེ་བ་གཅིག་གིས་སྤྱོད་པས་རྣམ་པར་མི་རྟོག་པ་ལ་སྤྱོད་པ་ཡིན། བྱང་ཆུབ་
[043-264a4] སེམས་དཔའ་ནི། ཆོས་ཀྱི་དབྱིངས་དབྱེར་མེད་པའི་ཆོས་ཉིད་ཀྱིས་བསམ་གྱིས་མི་ཁྱབ་པ་ལ་གནས་པ་ཡིན། བྱང་ཆུབ་སེམས་དཔའ་ནི། ཐབས་ཀྱི་རྣམ་གྲངས་ལ་
[043-264a5] མཁས་ཤིང། སེམས་ཅན་གདུལ་བ་ལ་བརྩོན་པས་སྙིང་རྗེ་ཆེན་པོ་ལ་སྤྱོད་པ་ཡིན་ཏེ། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་གྱི་ཁམས་
[043-264a6] གཅིག་རྣམ་པར་གཞོག་པས། འཇིག་རྟེན་གྱི་ཁམས་རྣམ་པར་དགོད་པ་གྲངས་མེད་པ་ལ་འཇུག་གོ་བསྐལ་པ་གྲངས་མེད་པའི་རྒྱུད་རབ་ཏུ་ཤེས་སོ། །བྱང་ཆུབ་སེམས་
[043-264a7] དཔའི་འཇུག་པ་གྲངས་མེད་པ་ཡང་དག་པར་མཐོང་ངོ། །སངས་རྒྱས་གྲངས་མེད་པའི་རྗེས་སུ་ཡང་དག་པར་འབྲང་ངོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་


[043-264b0] [264B] 
[043-264b1] པར་འཛིན་ཏོ། །བྱང་ཆུབ་སེམས་དཔའི་སྤྱོད་པ་དེ་ལ་བདག་ཡང་དག་པར་སྤྱོད་པར་མཐོང་སྟེ། འདི་ནས་ཀྱང་བདག་
[043-264b2] གུད་དུ་གཡོ་བ་མེད་དོ། །དེ་དག་དང་བདག་ཏུ་ཐ་དད་པ་མེད་པར་ཡང་རབ་ཏུ་ཤེས་ཏེ། ཆོས་ཀྱི་དབྱིངས་ལ་འཇུག་པས་ཀྱང་རྒྱུན་ཆད་པ་མེད་པར་རབ་ཏུ་འཇུག་གོ། ཡེ་ཤེས་ཀྱི་
[043-264b3] རྗེས་སུ་འཇུག་ཅིང་ཕྱིར་མི་ལྡོག་པའང་རབ་ཏུ་ཤེས་ཏེ། དཔེར་ན་སྒྱུ་མའི་མཁན་པོ་དེས་འདི་ལ་གནས་ཤིང་སྒྱུ་མ་ཐམས་ཅད་སྟོན་ཀྱང་སྒྱུ་མའི་སྤྲུལ་པ་དེས། ས་འདི་སྐྱོན་
[043-264b4] ཅན་དུའང་མི་འགྱུར་ལ། སྒྱུ་མའི་སྤྲིན་དེ་དག་གིས་ཀྱང་ས་འདི་རླན་པར་མི་འགྱུར་ཏེ། སྒྱུ་མའི་ཉི་མ་དེས་མུན་པའི་གྲངས་སུ་བྱ་བ་འདི་དག་བསལ་བར་ཡང་མི་འགྱུར་རོ། །
[043-264b5] དེ་བཞིན་དུ་བྱང་ཆུབ་སེམས་དཔའ་ཡང་སངས་རྒྱས་ཀྱི་ཞིང་གི་ཡུལ་ལ་ཞིང་དུ་འཇུག་པའང་བྱེད། འཇིག་རྟེན་མ་ཡིན་པའི་ཡུལ་ལ་འཇིག་རྟེན་ཡང་རབ་ཏུ་ཤེས། གཟུགས་
[043-264b6] མེད་པའི་ཡུལ་ལ་གཟུགས་སུ་བྱིན་གྱིས་རློབ་པ་ཡང་ཤིན་ཏུ་སྟོན་ཏེ་གཅིག་གིས་གཉིས་པ་འཇིག་པར་མི་བྱེད་དོ། །གཉིས་པས་ཀྱང་གཅིག་འཇིག་པར་མི་བྱེད་དོ། །དེ་
[043-264b7] ནི་དེས་འཇིག་རྟེན་གྱི་ཆོས་ཐམས་ཅད་སྒྱུ་མའི་དྲ་བར་ཆོས་ཀྱི་རང་བཞིན་ལ་འཇུག་པས་རབ་ཏུ་ཤེས་ཤིང། ཁོང་དུ་ཆུད་པ་དང་ཡེ་ཤེས་ཀྱི་རང་བཞིན་ལ་འཇུག་པ་


[043-265a0] [265A] 
[043-265a1] ༄༅། །དང༑ ལས་ཀྱི་རང་བཞིན་ལ་འཇུག་པས་ཁོང་དུ་ཆུད་པ་དང། ལས་ཀྱི་རང་བཞིན་ཡེ་ཤེས་ཀྱི་རང་བཞིན་དུ་རབ་ཏུ་བསྒྲུབ་པ་དང། ཡེ་ཤེས་ཀྱི་རང་
[043-265a2] བཞིན་དུ་ལས་ཐམས་ཅད་རབ་ཏུ་སྤྱོད་པས་དེའི་ཕྱིར་རབ་ཏུ་ཤེས་སོ། །འདི་ལྟ་སྟེ། དཔེར་ན། སྒྱུ་མའི་མཁན་པོ་དེ་ནི་སྒྱུ་མའི་རྣམ་པ་སྟོན་ན་ས་མེད་པར་ཡོངས་སུ་སྟོན་པ་མ་
[043-265a3] ཡིན། སྐྱེ་བོའི་ཚོགས་སྣ་ཚོགས་མེད་པར་ཡོངས་སུ་སྟོན་པ་ཡང་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་ཡང་ནམ་མཁའི་རང་བཞིན་མེད་པར་འཇིག་རྟེན་ཐམས་
[043-265a4] ཅད་ལ་ཡོངས་སུ་འཇུག་པའང་མ་ཡིན། འཇིག་རྟེན་གྱི་རྣམ་པ་མེད་པར་ནམ་མཁའི་རང་བཞིན་ལ་འཇུག་པའང་མ་ཡིན་ནོ། །དེ་ཅིའི་ཕྱིར་ཞེ་ན། ནམ་མཁའི་རང་བཞིན་
[043-265a5] ཡང་འཇིག་རྟེན་དང་ཐ་མི་དད། འཇིག་རྟེན་གྱི་རྣམ་པ་ཡང་ནམ་མཁའི་རང་བཞིན་དང་ཐ་མི་དད་དེ། བྱང་ཆུབ་སེམས་དཔའ་དེ་ནི་ནམ་མཁའི་རང་བཞིན་དེ་ལ་འཇིག་
[043-265a6] རྟེན་གྱི་ཡུལ་དང། ལས་སྣ་ཚོགས་ཀྱི་རྒྱན་རྣམ་པ་སྣ་ཚོགས་ལ་རབ་ཏུ་འཇུག་གོ། མངོན་པར་སྒྲུབ་བོ། །ཡང་དག་པར་ལྟའོ། །རྣམ་པར་ལྟའོ། །ཁོང་དུ་ཆུད་པར་བྱེད་
[043-265a7] དོ༑ ༑རྟོག་པར་བྱེད་དོ། །གོམས་པར་བྱེད་དོ། །རྗེས་སུ་སྒོམ་མོ། །རབ་ཏུ་རྟོག་གོ་རྣམ་པར་དཔྱོད་དོ། །སེམས་སྐད་ཅིག་གིས་འཇིག་རྟེན་གྱི་ཁམས་གྲངས་མེད་པའི་


[043-265b0] [265B] 
[043-265b1] འདུ་བའི་རྣམ་པ་ཡང་རབ་ཏུ་ཤེས་སོ། །བསྐལ་པ་གཅིག་ནས་གཅིག་ཏུ་བརྒྱུད་པའི་རྣམ་པ་ལ་བརྩོན་པར་བྱ་བའང་རབ་ཏུ་ཤེས་སོ། །སྐད་ཅིག་གཅིག་གིས་
[043-265b2] བསྐལ་པ་དེ་དག་གཅིག་ནས་གཅིག་ཏུ་བརྒྱུད་པའི་དུས་ཐམས་ཅད་དབང་དུ་བྱེད་དོ། །སེམས་ཀྱི་སྐད་ཅིག་རེ་རེ་ལ་བསྐལ་པ་དང། དུས་རྣམ་པར་དམིགས་པས་མང་དུ་བྱེད་པ་
[043-265b3] དེ་ཡང་ལུས་ལས་གཞན་དུ་མི་བྱེད་དེ། དེ་ཡང་དེ་བཞིན་གཤེགས་པའི་ཡེ་ཤེས་བསམ་གྱིས་མི་ཁྱབ་པའི་རྣམ་པར་ཐར་པ་སྒྱུ་མ་ལ་བྱང་ཆུབ་སེམས་དཔའ་རབ་ཏུ་སློབ་ཅིང་
[043-265b4] ཡོངས་སུ་གྲུབ་པའི་ཕ་རོལ་ཏུ་ཕྱིན་པས་ཡེ་ཤེས་སྒྱུ་མའི་མཐར་ཕྱིན་པ་དང། འཇིག་རྟེན་སྒྱུ་མའི་གྲངས་ཀྱི་རྗེས་སུ་ཞུགས་པ་དང། ཆོས་ཐམས་ཅད་སྒྱུ་མའི་རང་བཞིན་དུ་
[043-265b5] རྟོགས་པ་དང། འཇིག་རྟེན་དང་འགལ་བ་མེད་པའི་ཡེ་ཤེས་སྒྱུ་མའི་མཐར་ཕྱིན་པ་དང། དུས་གསུམ་སྒྱུ་མ་ཐ་མི་དད་པར་ཁོང་དུ་ཆུད་པ་དང། མངོན་པར་ཤེས་པ་སྒྱུ་
[043-265b6] མ་ངེས་པར་རྟོགས་པ་དང། སེམས་སྒྱུ་མ་མཐའ་ཡས་ཤིང་མུ་མེད་པ་ལ་རབ་ཏུ་ཞུགས་པ་དང། སངས་རྒྱས་ཐམས་ཅད་སྒྱུ་མའི་རང་བཞིན་དུ་ཡང་དག་པར་མོས་པར་
[043-265b7] བྱས་པའི་ཕྱིར་ཏེ། དེ་ལྟར་བྱང་ཆུབ་སེམས་དཔའ་འཇིག་རྟེན་གྱི་ཁམས་ཐམས་ཅད་ལ་རབ་ཏུ་འཇུག་ཅིང་རྣམ་པར་སྤྱོད་ཀྱང་ཐམས་ཅད་དུ་ཆགས་པ་མེད་དེ། ཀུན་


[043-266a0] [266A] 
[043-266a1] ༄༅། །ལའང་རློམ་སེམས་མེད་དོ། །འདི་ལྟ་སྟེ། དཔེར་ན། སྒྱུ་མ་བྱེད་པ་ནི་མིག་འཕྲུལ་དང། སྒྱུ་མ་ཐམས་ཅད་སྟོན་ཀྱང་ཡོངས་སུ་སྟོན་པ་ཡང་མེད་དོ། དེ་
[043-266a2] ལ་རྨོངས་པར་ཡང་མི་འགྱུར་རོ། །དེ་བཞིན་དུ། བྱང་ཆུབ་སེམས་དཔའ་རྣམས་ཀྱང་ཆོས་ཐམས་ཅད་ལ་འཇུག་པའི་ཕ་རོལ་ཏུའང་ཕྱིན་ལ་ཆོས་ལ་ཞུགས་པས་རློམ་བ་
[043-266a3] ཡང་མེད་དོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་ཤེས་ཡིད་དུ་འོང་
[043-266a4] བ་ཞེས་བྱ་བ་སྟེ་གཉིས་པའོ། །ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དག། ཤར་ཕྱོགས་ལོགས་སུ་འཇིག་རྟེན་གྱི་ཁམས་
[043-266a5] གྲངས་མེད་པ་འདས་ཤིང་དེར་སངས་རྒྱས་ཀྱི་ཞིང་འབྱམས་ཀླས་པ་གཅིག་ནས་གཅིག་ཏུ་བརྒྱུད་པའི་རྗེས་སུ་སོང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་འཇུག་
[043-266a6] གོ་འཇིག་རྟེན་གྱི་ཁམས་དེ་དག་ཇི་སྙེད་འདས་པ་དེ་སྙེད་ཀྱི་སངས་རྒྱས་ཀྱི་ཞིང་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་འདས་ནས། འཇིག་རྟེན་གྱི་ཁམས་
[043-266a7] དེ་དག་ཏུའང་འཇིག་རྟེན་གྱི་ཁམས་ལ་ལར་ཉི་མ་རངས་པར་སྙོམས་པར་འཇུག་གོ་ལ་ལར་སྔ་དྲོའི་དུས། ལ་ལར་ཉི་མ་གུང་གི་དུས། ལ་ལར་ཕྱི་དྲོའི་དུས། ལ་ལར་སྔ་


[043-266b0] [266B] 
[043-266b1] ལ་ལར་ཉི་མ་གུང་གི་ཐུན་གྱི་དུས། ལ་ལར་ཕྱི་དྲོའི་ཐུན་གྱི་དུས། ལ་ལར་སྐད་ཅིག་གཅིག་གི་དུས། ལ་ལར་ཡུད་ཙམ་གཅིག་གི་དུས། ལ་ལར་ཐང་གཅིག་
[043-266b2] གི་དུས། ལ་ལར་སྲོད་ཀྱི་དུས། ལ་ལར་ཡུད་དུ་ཡན་མན་གྱི་དུས། ལ་ལར་ཟླ་བ་གཅིག་གི་དུས། ལ་ལར་ལོའི་དུས། ལ་ལར་ལོ་བརྒྱ་སྟོང་གི་དུས། ལ་ལར་ལོ་བྱེ་
[043-266b3] པ་བརྒྱ་སྟོང་གི་དུས། ལ་ལར་ལོ་བྱེ་བ་ཁྲག་ཁྲིག་བརྒྱ་སྟོང་གི་དུས། ལ་ལར་བསྐལ་པ་གཅིག་གི་དུས། ལ་ལར་བསྐལ་པ་བརྒྱའི་དུས་ལ་ལར་བསྐལ་པ་སྟོང་གི་དུས་
[043-266b4] ལ་ལར་བསྐལ་པ་བརྒྱ་ཕྲག་སྟོང་གི་དུས། ལ་ལར་བསྐལ་པ་བྱེ་བ་ཁྲག་ཁྲིག་བརྒྱ་སྟོང་གི་དུས། ལ་ལར་བསྐལ་པ་ཚད་མེད་པའི་དུས། ལ་ལར་བསྐལ་པ་དཔག་ཏུ་མེད་པའི་
[043-266b5] དུས༑ ལ་ལར་བསྐལ་པ་མུ་མེད་པའི་དུས། ལ་ལར་བསྐལ་པ་མཐའ་ཡས་པའི་དུས། ལ་ལར་བསྐལ་པ་གྲངས་མེད་པའི་དུས། ལ་ལར་བསྐལ་པ་བསམ་གྱིས་མི་ཁྱབ་
[043-266b6] པའི་དུས། ལ་ལར་བསྐལ་པ་གཞལ་དུ་མེད་པའི་དུས། ལ་ལར་བསྐལ་པ་བགྲང་དུ་མེད་པའི་དུས། ལ་ལར་བསྐལ་པ་ས་མཚམས་མེད་པའི་དུས་ལ་ལར་བསྐལ་པ་
[043-266b7] བརྗོད་དུ་མེད་པའི་དུས་སུ་སྙོམས་པར་འཇུག་ཀྱང། བྱང་ཆུབ་སེམས་དཔའ་དེས་ཆོས་སྒྱུ་མ་དེ་དག་རིང་དུ་གནས་པར་སེམས་པར་མི་འགྱུར་རོ། །དུས་གཞན་དུ་རྗེས་


[043-267a0] [267A] 
[043-267a1] ༄༅། །སུ་འབྲང་བར་ཡང་མི་སེམས་ཏེ། བྱང་ཆུབ་སེམས་དཔའ་དེ་དུས་རྣམ་པ་ཐ་དད་པ་སྣ་ཚོགས་དེ་དག་ལ་མངོན་པར་ཆགས་པར་ཡང་མི་བྱེད་དོ། །མངོན་
[043-267a2] པར་ཞེན་པ་ཡང་མི་བྱེད་དོ། །དབང་དུ་ཡང་མི་བྱེད་དོ། །མི་རྟོག་གོ་རྣམ་པར་མི་རྟོག་གོ། ཆོས་ཐམས་ཅད་ལ་ཉམས་པ་མེད་པར་གཞོལ་བས་བྱམས་པའི་མངོན་
[043-267a3] པར་ཤེས་པ་དང་ལྡན་པ་ཡིན། ཏིང་ངེ་འཛིན་གྱི་མངོན་པར་ཤེས་པས་ལྡན་པ་ཡིན། ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན་ལྷའི་བུ་ཉི་མ་ནི་ཉིན་པར་
[043-267a4] སྣང་བར་བྱེད་ཅིང་འགྲོ་ཡང་ཉིན་པར་དང་ཡང་འགྲོགས་པ་མེད་མཚན་མོ་དང་ཡང་མི་འགྲོགས་སོ། །འགྲོ་བའི་ཚེ་ཡང་ཉིན་མོར་སྣང་ལ། ནུབ་ནས་ཀྱང་མཚན་མོར་
[043-267a5] སྣང་ངོ། །འོན་ཀྱང་ཉིན་པར་ཡང་སྐྱེད་པ་མེད་ལ། མཚན་མོ་ཡང་བཤིག་པ་མེད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་འཇིག་རྟེན་གྱི་
[043-267a6] ཁམས་གྲངས་མེད་པ་དག་ཏུ་སྙོམས་པར་ཞུགས་ཤིང་གྲངས་སུ་བརྗོད་པས་རྣམ་པར་སྟོན་ཏོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་
[043-267a7] ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་ཤེས་ཞིང་འབྱམས་ཀླས་པ་གཅིག་ནས་གཅིག་ཏུ་བརྒྱུད་པའི་རྗེས་སུ་སོང་བ་ཞེས་བྱ་བ་སྟེ་གསུམ་པའོ། །ཀྱེ་


[043-267b0] [267B] 
[043-267b1] གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སེམས་ཅན་གྱི་ལུས་སངས་རྒྱས་ཀྱི་སྐུར་མངོན་པར་མོས་པར་བྱེད་དེ། དེས་དེ་བཞིན་གཤེགས་
[043-267b2] བ་ཤིན་ཏུ་མང་པོས་མཐོང་བས། འཇིག་རྟེན་གྱི་ཁམས་གྲངས་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་དེ་བཞིན་གཤེགས་པ་དེ་དག་ལ་སྤོས་ཀྱི་རྣམ་པའི་མཆོག་ཐམས་ཅད་ཀྱིས་མཆོད་
[043-267b3] པ་བྱེད་དོ། །མེ་ཏོག་སྣ་ཚོགས་ཡིད་དུ་འོང་བ་ཐམས་ཅད་ཀྱིས་མཆོད་པ་བྱེད་དོ། །ཞིང་ཡངས་པའི་རྣམ་པ་སངས་རྒྱས་ཀྱི་ཞིང་གྲངས་མེད་པའི་རྡུལ་ཤིན་ཏུ་ཕྲ་བ་སྙེད་ཀྱིས་མཆོད་
[043-267b4] པ་བྱེད་དོ། །རྒྱན་གྱི་རྣམ་པ་འགྲོ་བ་ཐམས་ཅད་ལས་ཤིན་ཏུ་འདས་པ་ཐམས་ཅད་ཀྱིས་མཆོད་པ་བྱེད་དོ། །འགྲོ་བ་ཐམས་ཅད་ཀྱི་རིན་པོ་ཆེ་སྣ་ཚོགས་ཚད་མེད་པས་ཀུན་ཏུ་ཡོག་
[043-267b5] པའི་རྣམ་པ་ཐམས་ཅད་ཀྱིས་མཆོད་པ་བྱེད་དོ། །རྒྱན་རྣམ་པར་ཕྱེ་བའི་ཚོགས་ཀྱི་རྣམ་པ་ཐམས་ཅད་ཀྱིས་མཆོད་པ་བྱེད་དོ། །ནོར་བུ་རིན་པོ་ཆེ་སྣ་ཚོགས་དམ་པའི་གཙུག་ལག་
[043-267b6] ཁང་གི་རྣམ་པ་གྲངས་མེད་པ་ཐམས་ཅད་ཀྱིས་མཆོད་པ་བྱེད་དོ་།ལྷ་རྫས་ལས་ཀྱང་འདས་པའི་མནབ་སྩལ་དང། ཞལ་ཟས་སངས་རྒྱས་ཀྱི་བྱིན་གྱིས་བརླབས་པའི་རྣམ་པ་
[043-267b7] དམ་པ་ཐམས་ཅད་ཀྱིས་མཆོད་པ་བྱེད་དོ། །སངས་རྒྱས་ཀྱི་ཞིང་ཐམས་ཅད་རྣམ་པར་དག་པར་བྱ་བའི་རྒྱན་སྣ་ཚོགས་རྣམ་པ་ཐ་དད་པ་མ་ལུས་པ་སངས་རྒྱས་བསྙེན་བཀུར་


[043-268a0] [268A] 
[043-268a1] ༄༅། །བ་དང། མཆོད་པའི་རྣམ་པར་གཏོགས་པས་སངས་རྒྱས་ཐམས་ཅད་ལ་རིམ་གྲོ་བྱ་བའི་ཚུལ་དང་ལྡན་པར་མཆོད་པ་བྱེད་དོ། །དེ་བཞིན་གཤེགས་
[043-268a2] པ་དེ་དག་གི་ཞབས་ལའང་ཕྱག་འཚལ་ཞིང་ལུས་ཐམས་ཅད་ཀྱིས་རབ་ཏུ་འབེབས་སོ། །རྗེ་སར་ཞུ་བ་རྣམས་ཀྱང་བྱེད་དེ། སངས་རྒྱས་ཀྱི་ཆོས་ཀྱང་ཤིན་ཏུ་རྟོགས་པར་
[043-268a3] བྱེད་དོ། །སངས་རྒྱས་ཀྱི་བསྟན་པ་ཡང་རབ་ཏུ་འཛིན་ཏོ། །སངས་རྒྱས་ཀྱི་ཆེ་བ་ཉིད་ཀྱང་ཁོང་དུ་ཆུད་པར་བྱེད་དོ། །དེ་བཞིན་ཉིད་ལ་ཡང་ཡང་དག་པར་འཇུག་པས་རབ་
[043-268a4] ཏུ་འཇུག་གོ་སྙིང་རྗེ་ཆེན་པོའི་རྗེས་སུ་འབྲང་བའང་རབ་ཏུ་བྱེད་དོ། །ཆགས་པ་མེད་པའི་སྟོབས་རབ་ཏུ་སྤེལ་བ་ལའང་མངོན་པར་མོས་ཤིང། སངས་རྒྱས་ཀྱི་
[043-268a5] ཆོས་ཐམས་ཅད་ཀྱང་ཡོངས་སུ་འཐོབ་པར་བྱེད་དོ། །སེམས་ཅན་ཐམས་ཅད་ཀྱི་གཙོ་བོའི་རྗེས་སུ་ཡང་རབ་ཏུ་འབྲང་སྟེ། སྐད་ཅིག་གཅིག་གིས་མཐར་ཡང་རབ་ཏུ་
[043-268a6] འཇུག་གོ་དེ་བཞིན་གཤེགས་པ་དེ་དག་འབྱུང་བའི་ཚེའང་སྐྱེ་བ་མི་དམིགས་སོ། །དེ་བཞིན་གཤེགས་པ་དེ་དག་མྱ་ངན་ལས་འདས་པའི་ཚེའང་འཇིག་པ་
[043-268a7] མི་དམིགས་སོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན་གཡེང་བའི་སེམས་ཀྱིས་ཡུལ་རྣམ་པར་དམིགས་པ་ནི། གཟུགས་ལས་ཀྱང་མ་བྱུང། དམིགས་


[043-268b0] [268B] 
[043-268b1] །སེམས་རྣམ་པར་མི་དམིགས་པའི་ཚེ་ཡང་དམིགས་པ་གང་ལས་ཀྱང་འགག་པར་མི་འགྱུར་རོ། །ཀྱེ་རྒྱལ་བའི་སྲས་དག་དེ་བཞིན་དུ་བྱང་
[043-268b2] ཆུབ་སེམས་དཔས་ཀྱང་དེ་བཞིན་གཤེགས་པ་དེ་དག་འབྱུང་བའི་ཚེ་འབྱུང་བར་མི་དམིགས་སོ། །དེ་བཞིན་གཤེགས་པ་དེ་དག་མྱ་ངན་ལས་འདའ་པའི་ཚེ་ཡང་འཇིག་
[043-268b3] པར་མི་དམིགས་སོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན་ཉི་མའི་གུང་ལ་སྨིག་རྒྱུ་བ་སྣང་བ་ནི་སྤྲིན་ལས་བྱུང་བའང་མ་ཡིན། མཚོ་ལས་བྱུང་བའང་མ་
[043-268b4] ཡིན༑ སྤྲིན་ལ་གནས་པ་ཡང་མ་ཡིན། ས་ལ་གནས་པ་ཡང་མ་ཡིན་ཕྱོགས་ནས་བྱུང་བའང་མ་ཡིན། དགེ་བ་ཡང་མ་ཡིན། མི་དགེ་བ་ཡང་མ་ཡིན། དང་བ་ཡང་མ་ཡིན་
[043-268b5] རྙོག་པ་ཅན་ཡང་མ་ཡིན། བཏུང་བ་ཡང་མ་ཡིན། དབོ་བ་ཡང་མ་ཡིན། དངོས་པོ་ཡོད་པ་ཡང་མ་ཡིན། དངོས་པོ་མེད་པ་ཡང་མ་ཡིན། རོ་དང་ལྡན་པ་ཡང་མ་ཡིན། རྣམ་
[043-268b6] པར་དམིགས་པ་དང། རྣམ་པར་མི་དམིགས་པའི་གྲངས་སུ་ཡང་མི་ཆུད་ན། དེའི་རྐྱེན་གྱིས་རྣམ་པར་ཤེས་པར་གདགས་པ་ཡང་ཡོད་དེ། སྨིག་རྒྱུ་བའི་རྒྱུད་ཇི་ལྟ་བ་དེ་
[043-268b7] བཞིན་དུ་ཆུ་ཀླུང་གི་འདུ་ཤེས་སྐྱེ་སྟེ། རྒྱང་རིང་པོ་ནས་འདུ་ཤེས་དང། རྣམ་པར་ཤེས་པ་སྐྱེའོ། །ཉེ་བར་བསྙེན་ན་འཇིག་ཅིང་སྨིག་རྒྱུ་བར་རྣམ་པར་དམིགས་པ་ཡང་མེད་དོ། །


[043-269a0] [269A] 
[043-269a1] ༄༅། །ཀྱེ༑ རྒྱལ་བའི་སྲས་དག། དེ་བཞིན་དུ་བྱང་ཆུབ་སེམས་དཔས་ཀྱང་དེ་བཞིན་གཤེགས་པ་དེ་དག་སྐྱེ་བའི་ཚེ་ཡང་སྐྱེ་བར་མི་དམིགས་སོ། །དེ་
[043-269a2] བཞིན་གཤེགས་པ་དེ་དག་མྱ་ངན་ལས་འདའ་བའི་ཚེའང་འཇིག་པར་མི་དམིགས་ཀྱང། མཚན་ཡོད་པས་སངས་རྒྱས་ལ་སངས་རྒྱས་ཀྱི་འདུ་ཤེས་ཀྱིས་རྣམ་པར་དམིགས་
[043-269a3] སོ༑ ༑མཚན་མེད་པས་མཚན་མེད་པའི་མཚན་མས་མི་དམིགས་ཏེ། ཀྱེ་རྒྱལ་བའི་སྲས་དག། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་
[043-269a4] འཛིན་ལྷག་པའི་བསམ་པ་གཙང་མས་སྤྱོད་པ་ཞེས་བྱ་བ་སྟེ། དེ་ལ་སྙོམས་པར་ཞུགས་ཤིང། རྣམ་པར་ལངས་ཀྱང་དེ་ནི་འཇིག་པ་མེད་དོ། །ཀྱེ༑ རྒྱལ་བའི་སྲས་དག་
[043-269a5] འདི་ལྟ་སྟེ། དཔེར་ན། མི་གཉིད་ཀྱིས་ལོག་པའི་རྨི་ལམ་རྨིས་ནས་སད་དེ་མཚན་མ་ཡིད་ཀྱིས་ཟིན་ལ་དྲན་ཞིང་རྨི་ལམ་ལ་བསྒྲིབས་པ་མེད་པར་དམིགས་པ་ནི་སད་ཀྱང་
[043-269a6] རྨི་ལམ་རྗེས་སུ་དྲན་པས་ཡོངས་སུ་དྲན་ནོ། །ཀྱེ༑ རྒྱལ་བའི་སྲས་དག། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱང་སངས་རྒྱས་མཐོང་བའི་
[043-269a7] མཚན་མ་ཡང་ཡོངས་སུ་འཇིག་པར་མི་བྱེད་དོ། །སངས་རྒྱས་ཀྱི་ཆོས་བླངས་པ་རྣམས་ཀྱང་ཡང་དག་པར་འཛིན་ཏོ། །དེ་བཞིན་གཤེགས་པ་དེ་དག་གི་འཁོར་གྱི་དཀྱིལ་འཁོར་


[043-269b0] [269B] 
[043-269b1] དམིགས་སོ། །སངས་རྒྱས་ཀྱི་ཞིང་གི་རྒྱན་ཀྱང་རྗེས་སུ་འཐོབ་པར་བྱེད་དོ། །དོན་གྱི་ཚུལ་ཡང་རྣམ་པར་འཕེལ་བར་བྱེད་དོ། །ཆོས་
[043-269b2] ཐམས་ཅད་ཀྱི་ཚུལ་ཡང་རྣམ་པ་དུ་མར་ཡོངས་སུ་སྦྱོང་ངོ། །ཡེ་ཤེས་ཀྱི་སྒྲོན་མ་ཡང་ཤིན་ཏུ་ཡངས་པར་བྱེད་དོ། །སངས་རྒྱས་ཀྱི་རིགས་ཀྱང་རྣམ་པར་འཕེལ་བར་བྱེད་དོ། །མི་འཇིགས་པ་
[043-269b3] ཡོངས་སུ་དག་པ་ཡང་རབ་ཏུ་བརྗོད་དོ། །ཐ་དད་པ་ཡང་དག་པར་ཤེས་པ་མི་ཟད་པའང་རབ་ཏུ་སྟོན་ཏོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་
[043-269b4] པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་ཤེས་བཞི་པའོ། །ཀྱེ༑ རྒྱལ་བའི་སྲས་དག། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སངས་རྒྱས་
[043-269b5] བཅོམ་ལྡན་འདས་པ་རྣམས་ཀྱི་འོད་ལ་རབ་ཏུ་འཇུག་གོ། བསྐལ་པ་གཅིག་ནས་གཅིག་ཏུ་བརྒྱུད་པས་ཞིང་གཅིག་ནས་གཅིག་ཏུ་བརྒྱུད་པ་ཁོང་དུ་ཆུད་པར་བྱེད་དོ། །ཞིང་གཅིག་
[043-269b6] ནས་གཅིག་ཏུ་བརྒྱུད་པས་སངས་རྒྱས་གཅིག་ནས་གཅིག་ཏུ་བརྒྱུད་པར་རབ་ཏུ་ཤེས་སོ། །སངས་རྒྱས་གཅིག་ནས་གཅིག་ཏུ་བརྒྱུད་པས་ཆོས་བསྟན་པ་གཅིག་ནས་གཅིག་ཏུ་
[043-269b7] བརྒྱུད་པ་རབ་ཏུ་ཤེས་སོ། །ཆོས་གཅིག་ནས་གཅིག་ཏུ་བརྒྱུད་པས་བསམ་པ་གཅིག་ནས་གཅིག་ཏུ་བརྒྱུད་པ་རབ་ཏུ་ཤེས་སོ། །བསམ་པ་གཅིག་ནས་གཅིག་ཏུ་བརྒྱུད་པས་


[043-270a0] [270A] 
[043-270a1] ༄༅། །དབང་པོ་གཅིག་ནས་གཅིག་ཏུ་བརྒྱུད་པ་རབ་ཏུ་ཤེས་སོ་།དབང་པོ་གཅིག་ནས་གཅིག་ཏུ་བརྒྱུད་པས་འདུལ་བ་གཅིག་ནས་གཅིག་ཏུ་བརྒྱུད་པ་རབ་ཏུ་
[043-270a2] ཤེས་སོ། །འདུལ་བ་གཅིག་ནས་གཅིག་ཏུ་བརྒྱུད་པས་དེ་བཞིན་གཤེགས་པ་རྣམས་ཀྱི་སྐུ་ཚེ་གཅིག་ནས་གཅིག་ཏུ་བརྒྱུད་པ་རབ་ཏུ་ཤེས་སོ། །སྐུ་ཚེ་གཅིག་ནས་གཅིག་ཏུ་
[043-270a3] བརྒྱུད་པས་ལོ་གྲངས་བྱེ་བ་ཁྲག་ཁྲིག་གཅིག་ནས་གཅིག་ཏུ་བརྒྱུད་པ་རབ་ཏུ་ཤེས་ཏེ། དེ་ལྟར་དེ་བཞིན་གཤེགས་པ་རྣམས་ཀྱི་ཡེ་ཤེས་མཐའ་ཡས་པ་འདབ་ཆགས་པར་རབ་ཏུ་
[043-270a4] ཤེས་སོ། །དེ་བཞིན་དུ་འདས་པའི་ཞིང་རྣམས་འདབ་ཆགས་པར་རབ་ཏུ་ཤེས་སོ། །དེ་བཞིན་དུ་འདས་པའི་ཆོས་ཀྱི་རྣམ་གྲངས་རྣམས་འདབ་ཆགས་པར་རབ་ཏུ་ཤེས་སོ། །དེ་བཞིན་
[043-270a5] དུ་འདས་པའི་བསྐལ་པ་རྣམས་འདབ་ཆགས་པར་རབ་ཏུ་ཤེས་སོ། །དེ་བཞིན་དུ་འདས་པའི་ཆོས་རྣམས་འདབ་ཆགས་པར་རབ་ཏུ་ཤེས་སོ། །དེ་བཞིན་དུ་འདས་པའི་སེམས་ཅན་རྣམས་
[043-270a6] འདབ་ཆགས་པར་རབ་ཏུ་ཤེས་སོ། །དེ་བཞིན་དུ་འདས་པའི་མོས་པ་རྣམས་འདབ་ཆགས་པར་རབ་ཏུ་ཤེས་སོ། །དེ་བཞིན་དུ་འདས་པའི་སེམས་ཅན་གྱི་སྤྱོད་པ་རྣམས་འདབ་ཆགས་པར་
[043-270a7] བར་ཏུ་ཤེས་སོ། །དེ་བཞིན་དུ་འདས་པའི་ཉོན་མོངས་པ་རྣམས་འདབ་ཆགས་པར་རབ་ཏུ་ཤེས་སོ། །དེ་བཞིན་དུ་འདས་པའི་བག་ཆགས་རྣམས་འདབ་ཆགས་པར་རབ་ཏུ་ཤེས་སོ།།


[043-270b0] [270B] 
[043-270b1] རྣམས་འདབ་ཆགས་པར་རབ་ཏུ་ཤེས་སོ། །དེ་དག་ཏིང་ངེ་འཛིན་འདས་པ་རྣམ་པར་དག་པའི་སྙིང་པོ་ཞེས་བྱ་བ་ལ་སྙོམས་པར་འཇུག་
[043-270b2] སྟེ༑ སེམས་བསྐྱེད་པ་གཅིག་གིས་བསྐལ་པ་བརྒྱ་ཕྲག་སྟོང་ལ་འཇུག་གོ། དེ་དང་འདབ་ཆགས་པའི་སེམས་མཐའ་ཡས་པས་བསྐལ་པ་བྱེ་བ་ཁྲག་ཁྲིག་བརྒྱ་ཕྲག་སྟོང་ལ་འཇུག་གོ་
[043-270b3] བསྐལ་པ་ཚད་མེད་པ་ལ་འཇུག་གོ། བསྐལ་པ་དཔག་ཏུ་མེད་པ་ལ་འཇུག་གོ། བསྐལ་པ་གཞལ་དུ་མེད་པ་ལ་འཇུག་གོ། བསྐལ་པ་མུ་མེད་པ་ལ་འཇུག་གོ། བསྐལ་པས་མཚམས་
[043-270b4] མེད་པ་ལ་འཇུག་གོ་བསྐལ་པ་གྲངས་མེད་པ་ལ་འཇུག་གོ་བསྐལ་པ་བསམ་གྱིས་མི་ཁྱབ་པ་ལ་འཇུག་གོ། བསྐལ་པ་དཔག་གིས་མི་ཁྱབ་པ་ལ་འཇུག་གོ། བསྐལ་པ་བརྗོད་དུ་མེད་པའི་
[043-270b5] ཡང་བརྗོད་དུ་མེད་པ་ལ་འཇུག་གོ། དེ་དག་ཏིང་ངེ་འཛིན་ད་ལྟར་བྱུང་བ་འགག་པ་མེད་པ་འདས་པ་མ་སྐྱེས་ཤིང་བསྒྲིབས་པ་མེད་པ་ཞེས་བྱ་བ་ལ་སྙོམས་པར་འཇུག་སྟེ། ཏིང་ངེ་འཛིན་
[043-270b6] དེ་ལ་དེ་དག་ཆོས་བཅུས་དབང་བསྐུར་བ་ཡིན། དེ་དག་དེ་ལས་ལངས་ནས་ཀྱང་དེ་བཞིན་གཤེགས་པ་རྣམས་ལ་དབང་བསྐུར་བའི་ཆོས་བཅུ་པོ་དེ་དག་ལ་བསམ་གྱིས་མི་ཁྱབ་པར་ཡང་
[043-270b7] དག་པར་འཇུག་གོ། རབ་ཏུ་འཐོབ་པར་བྱེད་དོ། །ཤིན་ཏུ་བརྩོན་པར་བྱེད་དོ། །ཡོངས་སུ་རྫོགས་པར་བྱེད་དོ། །ཐོགས་པ་མེད་པ་ཡོངས་སུ་ཁོང་དུ་ཆུད་པར་བྱེད་དོ། །རྟོགས་པར་བྱེད་དོ་


[043-271a0] [271A] 
[043-271a1] ༄༅། །རྗེས་སུ་འཐོབ་པར་བྱེད་དོ། །ཡོངས་སུ་རྒྱས་པར་བྱེད་དོ་།ཡོངས་སུ་འཛིན་ཏོ། །འཁོར་གསུམ་ལ་རབ་ཏུ་ཞུགས་པས་མཉམ་པ་ཉིད་དུ་འཛིན་པར་བྱེད་དོ། །བཅུ་
[043-271a2] གང་ཞེ་ན། འདི་ལྟ་སྟེ། དོན་ཐ་དད་པ་ཡང་དག་པར་ཤེས་པ་དང། ངེས་པའི་ཚིག་ཐ་དད་པ་ཡང་དག་པར་ཤེས་པས་ཆུད་མི་ཟ་བ་དང། འཕྲལ་དུ་བསྒྲུབས་པ་མ་ཡིན་པའི་སྤོབས་
[043-271a3] པ་ཐ་དད་པ་ཡང་དག་པར་ཤེས་པ་དང། གཅད་དུ་མེད་པའི་ཆོས་ཐ་དད་པ་ཡང་དག་པར་ཤེས་པ་དང། མི་འཇིགས་པ་རྣམས་ལ་རང་བྱུང་བ་དང། སེམས་ཅན་མེད་པའི་
[043-271a4] ཚིག་ལ་རབ་ཏུ་རྟེན་པ་དང། སེམས་ཅན་ཐམས་ཅད་ཀྱི་འཇུག་པའི་ཚུལ་དང། ཁམས་གསུམ་བའི་དམ་པ་དང། དགེ་བའི་རྩ་བ་བླ་ན་མེད་པ་དང། དེ་བཞིན་གཤེགས་
[043-271a5] པའི་སྐུ་རྡུལ་གཅིག་གི་ཚད་དུ་སྟོན་པ་སྟེ། དེས་དེ་བཞིན་གཤེགས་པའི་སྐུ་རྡུལ་བརྒྱའི་བར་གྱི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་རྡུལ་སྟོང་གི་ཚད་དུ་རབ་
[043-271a6] ཏུ་མཐོང་ངོ། །དེ་བཞིན་གཤེགས་པའི་སྐུ་རྒྱང་གྲགས་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་དཔག་ཚད་ཕྱེད་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་
[043-271a7] པའི་སྐུ་དཔག་ཚད་གཅིག་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་དཔག་ཚད་བཅུ་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་དཔག་ཚད་


[043-271b0] [271B] 
[043-271b1] །དེ་བཞིན་གཤེགས་པའི་སྐུ་དཔག་ཚད་སྟོང་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཛམ་བུའི་གླིང་ཙམ་དུ་རབ་ཏུ་མཐོང་ངོ། །དེ་
[043-271b2] བཞིན་གཤེགས་པའི་སྐུ་གླིང་བཞིའི་འཇིག་རྟེན་གྱི་ཁམས་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་སྟོང་གི་འཇིག་རྟེན་གྱི་ཁམས་ཙམ་དུ་རབ་ཏུ་མཐོང་
[043-271b3] ངོ༑ ༑དེ་བཞིན་གཤེགས་པའི་སྐུ་སྟོང་གཉིས་པའི་འཇིག་རྟེན་གྱི་ཁམས་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
[043-271b4] ཁམས་ཙམ་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་བརྒྱའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་
[043-271b5] སྟོང་གི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་བརྒྱ་ཕྲག་སྟོང་གི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་
[043-271b6] འཇིག་རྟེན་གྱི་ཁམས་བྱེ་བ་བརྒྱ་སྟོང་གི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་ཚད་མེད་པའི་ཚད་དུ་རབ་ཏུ་མཐོང་ངོ། །དེ་བཞིན་
[043-271b7] གཤེགས་པའི་སྐུ་འཇིག་རྟེན་གྱི་ཁམས་དཔག་ཏུ་མེད་པའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་གྲངས་མེད་པའི་ཚད་


[043-272a0] [272A] 
[043-272a1] ༄༅། །དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་མཐའ་ཡས་པའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་
[043-272a2] པའི་སྐུ་འཇིག་རྟེན་གྱི་ཁམས་མུ་མེད་པའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་བསམ་གྱིས་མི་ཁྱབ་པའི་ཚད་དུ་རབ་ཏུ་མཐོང་
[043-272a3] ངོ༑ ༑དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་གཞལ་དུ་མེད་པའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་དཔག་ཏུ་
[043-272a4] མེད་པའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་བགྲང་དུ་མེད་པའི་ཚད་དུ་རབ་ཏུ་མཐོང་ངོ་།དེ་བཞིན་གཤེགས་པའི་སྐུ་འཇིག་
[043-272a5] རྟེན་གྱི་ཁམས་མཚམས་མེད་པའི་ཚད་དུ་རབ་ཏུ་མཐོང་ངོ། །དེ་བཞིན་གཤེགས་པའི་སྐུ་འཇིག་རྟེན་གྱི་ཁམས་བརྗོད་དུ་མེད་པའི་ཚད་དུ་རབ་ཏུ་མཐོང་ངོ། །དེ་བཞིན་
[043-272a6] གཤེགས་པའི་སྐུ་འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པའི་ཚད་དུ་རབ་ཏུ་མཐོང་ངོ། །དེ་ལྟར་ན་བྱང་ཆུབ་སེམས་དཔའ་དེ་བཞིན་གཤེགས་
[043-272a7] པའི་སྐུ་དེ་ལྟ་བུའི་ཁ་དོག་ཚད་མེད་པར་རབ་ཏུ་མཐོང་ངོ། །དེ་ལྟ་བུའི་སྐུ་གཟུགས་ཚད་མེད་པར་རབ་ཏུ་མཐོང་ངོ། །དེ་ལྟ་བུའི་མཚན་ཚད་མེད་པར་རབ་ཏུ་མཐོང་


[043-272b0] [272B] 
[043-272b1] ༑དེ་ལྟ་བུའི་འོད་ཚད་མེད་པར་རབ་ཏུ་མཐོང་ངོ། །དེ་ལྟ་བུའི་འོད་ཟེར་གྱི་དྲ་བ་སྣང་བ་ཚད་མེད་པར་རབ་ཏུ་མཐོང་ངོ། །ཆོས་ཀྱི་དབྱིངས་ཚད་མེད་པ་རབ་ཏུ་མཐོང་ངོ། །ཆོས་ཀྱི་
[043-272b2] དབྱིངས་མཐའ་དང་དབུས་མེད་པ་རབ་ཏུ་མཐོང་ངོ། །ཆོས་ཀྱི་དབྱིངས་ཐམས་ཅད་ཡེ་ཤེས་ཀྱི་ཁོང་དུ་ཆུད་པ་རབ་ཏུ་མཐོང་ངོ་།ཆགས་པ་མེད་པའི་ལུས་རབ་ཏུ་མཐོང་ངོ། །བསྒྲིབས་
[043-272b3] པ་མེད་པའི་རྣམ་པར་དག་པ་རབ་ཏུ་མཐོང་ངོ། །དེ་ལྟར་བྱང་ཆུབ་སེམས་དཔའ་དེ་བཞིན་གཤེགས་པའི་སྐུ་རབ་ཏུ་མཐོང་ཡང། དེ་བཞིན་གཤེགས་པའི་སྐུ་དེ་རྣམ་པར་འཕེལ་
[043-272b4] བར་ཡང་མི་བྱེད། འགྲིབ་པར་ཡང་མི་བྱེད་དོ། །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན། ནམ་མཁའ་ནི་ཡུངས་ཀར་སྲིན་བུས་ཟོས་པའི་སྦུབས་ཀྱིས་ཆུང་དུ་བྱས་པ་
[043-272b5] ཡང་མ་ཡིན། འཇིག་རྟེན་གྱི་ཁམས་གྲངས་མེད་པ་དང། འཇིག་རྟེན་གྱི་ཁམས་ཀྱི་མཚམས་དེ་དག་གིས་ཡངས་པར་བྱས་པ་ཡང་མ་ཡིན་ནོ་།ཀྱེ༑ རྒྱལ་བའི་སྲས་དག། དེ་བཞིན་དུ་དེ་བཞིན་
[043-272b6] གཤེགས་པའི་སྐུ་ཡང་ལྟ་བ་རྒྱ་ཆེན་པོས་ཡངས་པར་བྱས་པ་ཡང་མ་ཡིན། ལྟ་བ་རྒྱ་ཆུང་དུས་བལྟས་པས་ཆུང་དུ་བྱས་པའང་མ་ཡིན་ནོ། །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་
[043-272b7] ན༑ ཟླ་བའི་དཀྱིལ་འཁོར་ནི་འཛམ་བུའི་གླིང་ནས་བལྟ་བས་ཆུང་ངུ་བྱས་པའང་མ་ཡིན། ཟླ་བའི་དཀྱིལ་འཁོར་ལ་གནས་ཏེ་བལྟ་བས་ཆེར་བྱས་པ་ཡང་མ་ཡིན་ནོ། །ཀྱེ༑ རྒྱལ་བའི་སྲས་


[043-273a0] [273A] 
[043-273a1] ༄༅། །དག་དེ་བཞིན་དུ་བྱང་ཆུབ་སེམས་དཔའ་དེ་དག་ཏིང་ངེ་འཛིན་འདི་ལ་གནས་ཤིང། སངས་རྒྱས་དེ་དག་མཐོང་བར་ཡང་འགྱུར་ལ། དེ་བཞིན་གཤེགས་
[043-273a2] པའི་སྤྲུལ་པ་དེ་དག་ཀྱང་འཇིག་པར་མི་བྱེད་དོ། །བསམ་པ་ཇི་ལྟ་བ་བཞིན་དུ་ཡང་སངས་རྒྱས་མཐོང་བར་བྱེད་དོ། །སངས་རྒྱས་ཀྱི་གསུང་དེ་བཞིན་གཤེགས་པའི་དབྱངས་
[043-273a3] ཀྱིས་ཆོས་ཇི་སྙེད་དུ་བརྗོད་ཅིང་བསྟན་པ་དེ་དག་ཐམས་ཅད་ཀྱང་རབ་ཏུ་འཛིན་ཅིང་ཤེས་པར་བྱེད་པ་ཡིན། རབ་ཏུ་ཤེས་པར་བྱེད་པ་ཡིན། ཉམས་པ་མེད་པའི་ཆོས་ལའང་
[043-273a4] རབ་ཏུ་རྟེན་པ་ཡིན། ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། སེམས་ཅན་རྣམས་ཀྱི་འཆི་འཕོ་དང། སྐྱེ་བ་ནི་སེམས་ལ་གསོལ་བ་གདབ་པ་མེད་དོ། །དེ་བཞིན་དུ་
[043-273a5] བྱང་ཆུབ་སེམས་དཔའ་ཏིང་ངེ་འཛིན་འདི་ལ་གནས་པའི་འཇིག་རྟེན་གྱི་ཁམས་ཀྱི་རྒྱན་དང། སངས་རྒྱས་རྣམ་པར་དམིགས་པ་ཡང་ནན་ཏན་བྱ་མི་དགོས་པར་རྣམ་པར་དག་
[043-273a6] སྟེ༑ བྱང་ཆུབ་སེམས་དཔའ་དེ་ནི་མྱུར་བ་བཅུ་དང་ལྡན་པ་ཡིན། བཅུ་གང་ཞེ་ན། འདི་ལྟ་སྟེ། སྤྱོད་པ་ལ་ཡང་དག་པར་བྱུང་བས་ཡོངས་སུ་རྫོགས་པར་བྱ་བ་མྱུར་དུ་ཡོངས་
[043-273a7] སུ་རྫོགས་པར་བྱེད་པ་ཡིན། སངས་རྒྱས་ཀྱི་ཆོས་སྣང་བས་འཇིག་རྟེན་མྱུར་དུ་སྣང་བར་བྱེད་པ་ཡིན། ཆོས་ཀྱི་འཁོར་ལོའི་ཐབས་མཁས་པས་སེམས་ཅན་མྱུར་དུ་ཡོངས་


[043-273b0] [273B] 
[043-273b1] ལས་ཇི་ལྟ་བ་བཞིན་དུ་སེམས་ཅན་རྣམ་པར་དམིགས་པས་སངས་རྒྱས་ཀྱི་ཞིང་མྱུར་དུ་ཡོངས་སུ་སྤྱོད་པ་ཡིན། སྟོབས་བཅུ་མཉམ་པ་ཉིད་ཀྱི་ཡེ་ཤེས་
[043-273b2] མྱུར་དུ་གནོན་པ་ཡིན། དེ་བཞིན་གཤེགས་པ་ཐམས་ཅད་དང་མྱུར་དུ་འགྲོགས་པ་ཡིན། བྱམས་པ་ཆེན་པོའི་སྟོབས་ཀྱིས་བདུད་ཀྱི་དཀྲུགས་མ་མྱུར་དུ་འཇོམས་པ་ཡིན། ཐེ་ཚོམ་
[043-273b3] ཡོངས་སུ་གཅོད་པས་སེམས་ཅན་ཐམས་ཅད་མྱུར་དུ་ཚིམ་པར་བྱེད་པ་ཡིན། མོས་པ་དང་འདུལ་བ་ཇི་ལྟ་བ་བཞིན་དུ་རྣམ་པར་འཕྲུལ་བ་མྱུར་དུ་ཡང་དག་པར་སྟོན་པ་ཡིན། འཇིག་རྟེན་
[043-273b4] གྱི་ཁམས་ཐམས་ཅད་དུ་སྒྲ་སྐད་སྣ་ཚོགས་རྣམ་པར་དག་པར་འགྱུར་བའི་ཕྱིར་ཆོས་ཐམས་ཅད་ཀྱི་རང་བཞིན་དང་མྱུར་དུ་ལྡན་པར་འགྱུར་བ་ཡིན། བྱང་ཆུབ་སེམས་དཔའ་དེ་ནི་
[043-273b5] ཆོས་ཐམས་ཅད་ལ་བྱང་ཆུབ་སེམས་དཔའི་རྒྱ་བཅུས་བཏབ་པ་ཡིན་ཏེ་བཅུ་གང་ཞེ་ན། འདི་ལྟ་སྟེ། བྱང་ཆུབ་སེམས་དཔའ་དེ་ནི་འདས་པ་དང། མ་བྱོན་པ་དང། ད་ལྟར་བྱུང་
[043-273b6] པའི་སངས་རྒྱས་ཐམས་ཅད་དང་དགེ་བའི་རྩ་བ་གཅིག་པ་ཡིན་བྱང་ཆུབ་སེམས་དཔའ་དེ་ནི་མཐའ་དང་དབུས་མེད་པའི་ལུས་ཀྱིས་ཡེ་ཤེས་ཀྱི་རང་བཞིན་གཅིག་པ་ཡིན། བྱང་
[043-273b7] ཆུབ་སེམས་དཔའ་དེ་ནི་དེ་བཞིན་གཤེགས་པ་ཐམས་ཅད་ལ་མཆོད་པས་སྤྱོད་པ་གཅིག་པ་ཡིན། བྱང་ཆུབ་སེམས་དཔའ་དེ་ནི་གཉིས་སུ་མེད་པ་ཡང་དག་པར་བླང་བ་ལ་རྟོགས་པར་


[043-274a0] [274A] 
[043-274a1] ༄༅། །བཞག་པས་དཀྱིལ་འཁོར་ཚད་མེད་པ་ཡིན། བྱང་ཆུབ་སེམས་དཔའ་དེ་ནི་ཆོས་ཀྱི་དབྱིངས་ཡོངས་སུ་ཤེས་པས་ཆགས་པ་མེད་པའི་ཡུལ་དང་ལྡན་པ་
[043-274a2] ཡིན༑ བྱང་ཆུབ་སེམས་དཔའ་དེ་ནི་སྟོབས་བཅུའི་སྣང་བ་ཐོབ་པས་བསྒྲིབས་པ་མེད་པའི་སྤྱོད་ཡུལ་དང་ལྡན་པ་ཡིན། བྱང་ཆུབ་སེམས་དཔའ་དེ་ནི་མི་གཉིས་པ་ལ་ཡང་དག་པར་
[043-274a3] སྤྱོད་པས་དགང་སླ་བ་ཡིན། བྱང་ཆུབ་སེམས་དཔའ་དེ་ནི་འགྲོ་བ་ཐམས་ཅད་འདུལ་བའི་ཕྱིར་ཡོངས་སུ་རྒྱུན་ཆད་པ་མེད་པ་ཡིན་བྱང་ཆུབ་སེམས་དཔའ་དེ་ནི་དོན་ཤེས་ཤིང་
[043-274a4] མཁས་པར་བྱ་བ་ལ་ཤིན་ཏུ་རྟོགས་པར་བཞག་པ་ཡིན། བྱང་ཆུབ་སེམས་དཔའ་དེ་ནི་སངས་རྒྱས་ཐམས་ཅད་དང་མི་གཉིས་པ་ཡིན་ཏེ་ཀྱེ༑ རྒྱལ་བའི་སྲས་དག་འདི་ནི་བྱང་
[043-274a5] ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་ཤེས་ཀྱི་ཚུལ་སངས་རྒྱས་ཐམས་ཅད་ཀྱིས་རྣམ་པར་བཀོད་པའི་འཇིག་རྟེན་གྱི་ཁམས་
[043-274a6] ཀྱི་རྒྱན་ཅེས་བྱ་བ་སྟེ། ཏིང་ངེ་འཛིན་དེ་དང་ལྡན་པའི་བྱང་ཆུབ་སེམས་དཔའ་ནི། སངས་རྒྱས་ཀྱི་ཆོས་ཐམས་ཅད་ལ་སློབ་དཔོན་མེད་པ་ཡིན། འགྲོ་བ་ཐམས་ཅད་དུ་འགྲོ་བའི་རྩ་
[043-274a7] རྩལ་ཡོད་པས་གཞན་གྱི་དྲིང་མི་འཇོག་པ་ཡིན། སེམས་ཀྱི་རང་བཞིན་འོད་གསལ་ཞིང་དག་པ་དང་ལྡན་པས་ཤིན་ཏུ་དག་པ་ཡིན། འཇིག་རྟེན་ཐམས་ཅད་ཡོངས་སུ་འགྲེལ་བ་


[043-274b0] [274B] 
[043-274b1] སྐྱེ་དགུ་ཐམས་ཅད་བསམ་པ་ཐག་པ་ནས་ཕན་པ་ཡིན། མ་འོངས་པའི་སངས་རྒྱས་ཀྱི་རིགས་རབ་ཏུ་སྒྲུབ་པ་ཡིན། ཐམས་ཅད་མཁྱེན་པའི་སྒོ་ལ་
[043-274b2] རབ་ཏུ་གཞོག་པ་ཡིན། གཉིས་སུ་མེད་པར་སྨྲ་ཞིང་ནོར་པ་མེད་པར་ཁོང་དུ་ཆུད་པར་སྟོན་པས་དེ་ཁོ་ན་ཉིད་ལ་མཁས་པ་ཡིན། སངས་རྒྱས་ཀྱི་ཆོས་ཐམས་ཅད་ཀྱི་ཆོས་ཀྱི་མཛོད་
[043-274b3] རབ་ཏུ་བཏང་བ་ཡིན། སེམས་ཅན་གྱི་རིས་སེམས་སུ་བསམ་པ་ཇི་ལྟ་བ་བཞིན་དུ་ཆོས་ཀྱི་སྤྲིན་གྱི་ཆར་འབེབས་པ་ཡིན། ཀྱེ་རྒྱལ་བའི་སྲས་དག་འདི་ལྟ་སྟེ། དཔེར་ན། བརྒྱ་
[043-274b4] བྱིན་མངོན་པར་དགའ་བའི་ནོར་བུ་རིན་པོ་ཆེ་ནི་ལྷའི་རྒྱལ་པོའི་སྤྱི་བོ་ལ་བཏགས་ན། ནོར་བུ་དེའི་བྱིན་གྱིས་ལྷའི་དབང་པོ་བརྒྱ་བྱིན་འོད་དང་ལྡན་པར་འགྱུར་བ་སྟེ། ནོར་བུ་རིན་
[043-274b5] པོ་ཆེ་དེ་བདོག་པས་ལྷའི་རྒྱལ་པོ་བརྒྱ་བྱིན་ཆོས་བཅུས་སུམ་ཅུ་རྩ་གསུམ་པའི་ལྷ་ཐམས་ཅད་ཟིལ་གྱིས་གནོན་ཏོ། །བཅུ་གང་ཞེ་ན་སུམ་ཅུ་རྩ་གསུམ་རིས་ཀྱི་ལྷའི་བུ་གཞན་
[043-274b6] ཐམས་ཅད་ཀྱི་ལྷ་རྫས་ལས་འདས་པའི་མདོག་དང། ལྷ་རྫས་ལས་འདས་པའི་གཟུགས་དང། ལྷ་རྫས་ལས་འདས་པའི་བལྟ་ན་མཛེས་པ་དང། ལྷ་རྫས་ལས་འདས་པའི་
[043-274b7] འཁོར་དང། ལྷ་རྫས་ལས་འདས་པའི་ལོངས་སྤྱོད་དང། ལྷ་རྫས་ལས་འདས་པའི་རྫུ་འཕྲུལ་དང། ལྷ་རྫས་ལས་འདས་པའི་དབང་ཆེན་པོ་དང། ལྷ་རྫས་ལས་འདས་པའི་སྤྱོད་


[043-275a0] [275A] 
[043-275a1] ༄༅། །པ་དང། ལྷ་རྫས་ལས་འདས་པའི་བློ་གྲོས་དང། ལྷ་རྫས་ལས་འདས་པའི་ཤེས་རབ་སྟེ། དེ་ནི་ལྷ་རྫས་ལས་འདས་པའི་བསོད་ནམས་རབ་ཏུ་གྲུབ་
[043-275a2] པས་ནོར་བུ་རིན་པོ་ཆེ་དེ་ཐོབ་པའི་ཕྱིར་རོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་དེ་ཡང་ཏིང་ངེ་འཛིན་འདི་ཐོབ་པས་ཡེ་ཤེས་ཀྱི་ཚོགས་ཆེན་པོ་ཡངས་
[043-275a3] པའི་གཏེར་ཆེན་པོ་བཅུ་འཐོབ་བོ། །བཅུ་གང་ཞེ་ན། འདི་ལྟ་སྟེ་སངས་རྒྱས་ཀྱི་ཞིང་ཐམས་ཅད་སྣང་བར་བྱ་བའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ། སེམས་ཅན་གྱི་
[043-275a4] ཁམས་ཐམས་ཅད་དུ་སྐྱེ་ཞིང་འབྱུང་བའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ། དུས་གསུམ་དུ་སྤྲུལ་པའི་བྱིན་གྱིས་བརླབས་པའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ་
[043-275a5] སངས་རྒྱས་ཐམས་ཅད་ཀྱི་སྐུའི་བྱིན་གྱིས་བརླབས་པའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ། ཆོས་ཐམས་ཅད་རྟོགས་པར་རིག་པའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ། ཆོས་ཐམས་ཅད་ཉེ་བར་སྟོན་པའི་
[043-275a6] ཆོས་ཤིན་ཏུ་བརྗོད་པའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ་འགྲོ་བ་ཐམས་ཅད་ཁོངས་སུ་ཆུད་པའི་ཆོས་ཀྱི་ལུས་ཀྱི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ། ཆོས་ཐམས་ཅད་མངོན་དུ་གྱུར་ཅིང་ཀུན་ཏུ་
[043-275a7] མཐོང་བའི་མིག་གི་ཡེ་ཤེས་རྣམ་པར་དག་པ་རབ་ཏུ་འཐོབ་བོ། །འདི་ལྟ་སྟེ། དབང་ཐམས་ཅད་ཀྱི་ཕ་རོལ་ཏུ་ཕྱིན་པའི་ཡེ་ཤེས་རབ་ཏུ་འཐོབ་བོ། །འདི་ལྟ་སྟེ། ཆོས་འབྱམས་


[043-275b0] [275B] 
[043-275b1] བོ། །ཏིང་ངེ་འཛིན་འདི་ཐོབ་མ་ཐག་ཏུ་བྱང་ཆུབ་སེམས་དཔའ་དེ་རྣམ་པར་དམིགས་པ་ཐམས་ཅད་དུ་འཇིག་རྟེན་གྱི་ཁམས་
[043-275b2] ཐམས་ཅད་རྣམ་པར་བརྒྱན་པར་བྱ་བའི་ཕྱིར་དག་པའི་ལུས་བཅུ་འཐོབ་བོ། །བཅུ་གང་ཞེ་ན། འདི་ལྟ་སྟེ། འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པ་སྣང་བར་བྱ་
[043-275b3] བའི་ཕྱིར། འོད་ཀྱི་དཀྱིལ་འཁོར་བརྗོད་དུ་མེད་པའི་ཡང་བརྗོད་དུ་མེད་པ་རབ་ཏུ་འགྱེད་དོ། །འདི་ལྟ་སྟེ། འཇིག་རྟེན་གྱི་ཁམས་རྣམ་པར་དག་པར་བྱ་བའི་ཕྱིར། ཁ་དོག་དུ་མ་དང། ཁ་
[043-275b4] དོག་སྣ་ཚོགས་དང། འོད་ཀྱི་འཁོར་ལོ་བརྗོད་དུ་མེད་པའི་ཡང་བརྗོད་དུ་མེད་པ་བྱིན་གྱིས་རློབ་བོ། །འདི་ལྟ་སྟེ། སེམས་ཅན་བྱིན་གྱིས་བརླབ་ཅིང་གདུལ་བའི་ཕྱིར། འོད་ཟེར་གྱི་དཀྱིལ་
[043-275b5] འཁོར་བརྗོད་དུ་མེད་པའི་ཡང་བརྗོད་དུ་མེད་པ་རབ་ཏུ་འགྱེད་དོ་།འདི་ལྟ་སྟེ། སངས་རྒྱས་ཐམས་ཅད་ཀྱི་སྤྱན་སྔར་འགྲོ་བའི་ཕྱིར་ལུས་བརྗོད་དུ་མེད་པའི་ཡང་བརྗོད་དུ་མེད་པ་
[043-275b6] བྱིན་གྱིས་རློབ་བོ། །འདི་ལྟ་སྟེ། སངས་རྒྱས་ཐམས་ཅད་བསྙེན་བཀུར་བར་བྱ་བའི་ཕྱིར་སྤོས་དང། མེ་ཏོག་སྣ་ཚོགས་ཡིད་དུ་འོང་བའི་སྤྲིན་དུ་མ་བརྗོད་དུ་མེད་པའི་ཡང་བརྗོད་དུ་མེད་
[043-275b7] པའི་ཆར་མངོན་པར་འབེབས་སོ། །འདི་ལྟ་སྟེ། སངས་རྒྱས་བསྙེན་བཀུར་བ་དང། སེམས་ཅན་གདུལ་བའི་ཕྱིར། བ་སྤུའི་ཁུང་བུ་རེ་རེར་ཡང་རོལ་མོ་བརྡུང་བ་དང། དཀྲོལ་བ་བརྒྱ་


[043-276a0] [276A] 
[043-276a1] ༄༅། །ཕྲག་དུ་མ་ཡིད་དུ་འོང་ཞིང་རྒྱ་ཆེ་བ་བརྗོད་དུ་མེད་པའི་ཡང་བརྗོད་དུ་མེད་པ་བྱིན་གྱིས་རློབ་བོ། །འདི་ལྟ་སྟེ། སེམས་ཅན་རྣམས་མོས་པའི་ཚུལ་བཞིན་དུ་
[043-276a2] ཡོངས་སུ་སྨིན་པར་བྱ་བའི་ཕྱིར། སྤྲུལ་པའི་རྒྱུད་རྣམ་པ་སྣ་ཚོགས་རྣམ་པར་དག་པ་དང། ཁྱུ་མཆོག་གི་མཐུ་དང། རྣམ་པར་འཕྲུལ་པའི་སྤྲུལ་པ་དུ་མ་བརྗོད་དུ་མེད་པའི་ཡང་
[043-276a3] བརྗོད་དུ་མེད་པ་ལ་རབ་ཏུ་རྟེན་ཏོ། །འདི་ལྟ་སྟེ། ཕྱོགས་བཅུར་སངས་རྒྱས་ཀྱི་ཆོས་རྣམ་པ་ཐ་དད་པ་སྣ་ཚོགས་ཡོངས་སུ་བྲི་བའི་ཕྱིར། གོམ་པ་རེ་རེས་འཇིག་རྟེན་གྱི་ཁམས་
[043-276a4] བརྗོད་དུ་མེད་པའི་ཡང་བརྗོད་དུ་མེད་པ་ཡོངས་སུ་འདའ་བར་བྱེད་དོ་།འདི་ལྟ་སྟེ། མཐོང་བ་དང། ཐོས་པ་དང། མཆོད་པ་ཐམས་ཅད་དོན་ཡོད་པར་བྱ་བའི་ཕྱིར། སྤྱི་
[043-276a5] གཙུག་ལྟར་མི་སྣང་བའི་ལུས་རྣམ་པར་དག་པ་དང། གཟུགས་དང་མཚན་སྣ་ཚོགས་རྣམ་པར་དག་པ་བརྗོད་དུ་མེད་པའི་ཡང་བརྗོད་དུ་མེད་པ་རབ་ཏུ་འཐོབ་བོ། །འདི་
[043-276a6] ལྟ་སྟེ༑ སྒྲ་སྐད་སྣ་ཚོགས་དང། སྒྲ་སྐད་དུ་མས་འགྲོ་བ་རྣམས་རྣམ་པར་བསྟན་པའི་ཕྱིར། སྒྲ་དང། སྐད་དང། ང་རོ་དང་དབྱངས་ཀྱི་ཡན་ལག་བརྗོད་དུ་མེད་པའི་ཡང་བརྗོད་
[043-276a7] དུ་མེད་པ་རབ་ཏུ་བརྗོད་དོ། །དེ་ལྟར་བྱང་ཆུབ་སེམས་དཔའ་ལུས་ཀྱི་གཟི་བརྗིད་ཕུན་སུམ་ཚོགས་ཤིང་རྣམ་པར་དག་པ་བཅུ་རབ་ཏུ་འཐོབ་བོ། །བྱང་ཆུབ་སེམས་དཔའ་དེ་ནི་


[043-276b0] [276B] 
[043-276b1] རབ་ཏུ་འཐོབ་སྟེ། བཅུ་གང་ཞེ་ན། འདི་ལྟ་སྟེ། སངས་རྒྱས་མཐོང་ཞིང་རྣམ་པར་དམིགས་པར་བྱ་བའི་ཕྱིར། སེམས་
[043-276b2] ཅན་རྣམས་བྱིན་གྱིས་རློབ་བོ། །འདི་ལྟ་སྟེ། སངས་རྒྱས་ལ་དད་པ་རབ་ཏུ་འཐོབ་པར་བྱ་བའི་ཕྱིར། སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ། ཆོས་ཉན་ཅིང་ཁོང་དུ་ཆུད་པར་
[043-276b3] བྱ་བའི་ཕྱིར། སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ་སངས་རྒྱས་དང་བཅས་པའི་འཇིག་རྟེན་གྱི་ཁམས་བསྟན་པའི་ཕྱིར་སེམས་ཅན་རྣམས་བྱིན་གྱིས་རློབ་བོ། །འདི་
[043-276b4] ལྟ་སྟེ། སངས་རྒྱས་ཀྱི་རྣམ་པར་འཕྲུལ་པ་ཡང་དག་པར་བསྟན་པའི་ཕྱིར། སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ། ལས་ཇི་ལྟར་བསགས་པ་བཞིན་དུ་རྗེས་སུ་དྲན་པར་
[043-276b5] བྱ་བའི་ཕྱིར། སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ་རྩེ་གཅིག་ཏུ་འགྱུར་བ་ཡོངས་སུ་རྫོགས་པར་བྱ་བའི་ཕྱིར། སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ་
[043-276b6] སངས་རྒྱས་ཀྱི་ཆ་བྱད་རྣམ་པར་དག་པར་བྱ་བའི་ཕྱིར། སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ། བྱང་ཆུབ་ཀྱི་སེམས་ལ་ཡང་དག་པར་འཇུག་པར་བྱ་བའི་ཕྱིར་
[043-276b7] སེམས་ཅན་རྣམས་བྱིན་གྱིས་རློབ་བོ། །འདི་ལྟ་སྟེ། སངས་རྒྱས་ཀྱི་ཡེ་ཤེས་ཡོངས་སུ་རྫོགས་པར་བྱ་བའི་ཕྱིར། སེམས་ཅན་རྣམས་བྱིན་གྱིས་རློབ་བོ། །ཀྱེ༑ རྒྱལ་བའི་སྲས་


[043-277a0] [277A] 
[043-277a1] ༄༅། །དག༑ དེ་ལྟར་བྱང་ཆུབ་སེམས་དཔའ་དེ་སེམས་ཅན་བྱིན་གྱིས་བརླབ་པ་བཅུ་ཡོངས་སུ་རྫོགས་པར་བྱེད་དོ། །ཀྱེ༑ རྒྱལ་བའི་སྲས་དག་དེ་ལྟར་བྱང་
[043-277a2] ཆུབ་སེམས་དཔའ་སེམས་ཅན་བྱིན་གྱིས་བརླབ་པ་བཅུ་ཡོངས་སུ་རྫོགས་པར་བྱས་ནས། སེམས་ཅན་རྣམས་ལ་སངས་རྒྱས་ཀྱི་མཛད་པ་བཅུ་བྱེད་དེ། བཅུ་གང་ཞེ་ན། འདི་
[043-277a3] ལྟར་བྱང་ཆུབ་སེམས་དཔའ་ནི་ཐོས་པས་ཀྱང་སེམས་ཅན་རྣམས་ཡོངས་སུ་སྨིན་པར་བྱེད་པས། སེམས་ཅན་རྣམས་ལ་སངས་རྒྱས་ཀྱི་མཛད་པ་བྱེད་པ་ཡིན། འདི་ལྟ་སྟེ་
[043-277a4] བྱང་ཆུབ་སེམས་དཔའ་ནི་མཐོང་བས་ཀྱང་སེམས་ཅན་འདུལ་བའི་ཕྱིར། སངས་རྒྱས་ཀྱི་མཛད་པ་བྱེད་པ་ཡིན། བྱང་ཆུབ་སེམས་དཔའ་ནི་རྗེས་སུ་དྲན་པས་ཀྱང། སེམས་རྣམ་
[043-277a5] པར་དག་པར་འགྱུར་བས། སངས་རྒྱས་ཀྱི་མཛད་པ་བྱེད་པ་ཡིན་བྱང་ཆུབ་སེམས་དཔའ་ནི་འཇིག་རྟེན་གྱི་ཁམས་སྐྱོད་པས་ཀྱང་ངན་སོང་གསུམ་རྣམ་པར་ཟློག་པའི་
[043-277a6] ཕྱིར༑ སངས་རྒྱས་ཀྱི་མཛད་པ་བྱེད་པ་ཡིན། བྱང་ཆུབ་སེམས་དཔའ་ནི་བྱིན་གྱི་རླབས་ཀྱིས་ཀྱང་སེམས་ཅན་རྣམས་ཀྱི་དྲན་པ་ཉམས་པར་མི་འགྱུར་བའི་ཕྱིར། སངས་རྒྱས་
[043-277a7] ཀྱི་མཛད་པ་བྱེད་པ་ཡིན། བྱང་ཆུབ་སེམས་དཔའ་ནི་རྨི་ལམ་དུ་མཐོང་བས་ཀྱང་སེམས་ཅན་རྣམས་ཀྱི་དྲན་པ་ཉམས་པར་མི་འགྱུར་བའི་ཕྱིར། སངས་རྒྱས་ཀྱི་མཛད་པ་བྱེད་པ་


[043-277b0] [277B] 
[043-277b1] བྱང་ཆུབ་སེམས་དཔའ་ནི་འོད་ཀྱི་དཀྱིལ་འཁོར་འགྱེད་པས་ཀྱང་སེམས་ཅན་རྣམས་ཀྱི་དྲན་པ་ཉམས་པར་མི་འགྱུར་བའི་ཕྱིར་སངས་རྒྱས་ཀྱི་མཛད་པ་བྱེད་པ་ཡིན། བྱང་
[043-277b2] ཆུབ་སེམས་དཔའ་ནི་བྱང་ཆུབ་སེམས་དཔའི་སྤྱོད་པ་ཡང་དག་པར་སྟོན་པས་ཀྱང་སེམས་ཅན་རྣམས་སྨོན་ལམ་གྱི་ཁྱད་པར་ལ་རབ་ཏུ་གཞོག་པས། སངས་རྒྱས་ཀྱི་མཛད་པ་
[043-277b3] བྱེད་པ་ཡིན། བྱང་ཆུབ་སེམས་དཔའ་ནི་མངོན་པར་འཚང་རྒྱ་བས་ཀྱང་སེམས་ཅན་རྣམས་ཆོས་ཁོང་དུ་ཆུད་པར་རྟོགས་པར་འགྱུར་བའི་ཕྱིར། སངས་རྒྱས་ཀྱི་མཛད་པ་བྱེད་
[043-277b4] པ་ཡིན། བྱང་ཆུབ་སེམས་དཔའ་ནི་མྱ་ངན་ལས་འདས་པ་སྟོན་པས་ཀྱང་སེམས་ཅན་མི་དགའ་བ་བསྟན་པས་ཤིན་ཏུ་རྟོགས་པར་བྱེད་པའི་ཕྱིར། སངས་རྒྱས་ཀྱི་མཛད་པ་བྱེད་
[043-277b5] པ་ཡིན་ཏེ། ཀྱེ༑ རྒྱལ་བའི་སྲས་དག་འདི་དག་ནི་བྱང་ཆུབ་སེམས་དཔའ་སེམས་ཅན་རྣམས་ལ་སངས་རྒྱས་ཀྱི་མཛད་པ་བཅུ་བྱེད་པའོ་།ཀྱེ༑ རྒྱལ་བའི་སྲས་དག་གཞན་ཡང་
[043-277b6] བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཏིང་ངེ་འཛིན་ཆེན་པོ་ལུས་ཡང་དག་པར་འདྲེས་པ་ཞེས་བྱ་བ་ལ་སྙོམས་པར་འཇུག་སྟེ། ལུས་ཡང་དག་པར་འདྲེས་པ་དེས་མི་
[043-277b7] གནས་པ་བཅུ་ཡོངས་སུ་རྫོགས་པར་བྱེད་དོ། །བཅུ་གང་ཞེ་ན། འདི་ལྟ་སྟེ། འཇིག་རྟེན་གྱི་ཁམས་ཐམས་ཅད་ལ་མི་གནས་པ་དང། ཕྱོགས་ཐམས་ཅད་ལ་མི་གནས་པ་དང་


[043-278a0] [278A] 
[043-278a1] ༄༅། །བསྐལ་པ་ཐམས་ཅད་ལ་མི་གནས་པ་དང། སེམས་ཅན་ཐམས་ཅད་ལ་མི་གནས་པ་དང། ཆོས་ཐམས་ཅད་ལ་མི་གནས་པ་དང། བྱང་ཆུབ་སེམས་
[043-278a2] དཔའི་སྤྱོད་པ་ཐམས་ཅད་ལ་མི་གནས་པ་དང། བྱང་ཆུབ་སེམས་དཔའི་སྨོན་ལམ་ཐམས་ཅད་ལ་མི་གནས་པ་དང། ཏིང་ངེ་འཛིན་ཐམས་ཅད་ལ་མི་གནས་པ་དང། སངས་
[043-278a3] རྒྱས་ཐམས་ཅད་ལ་མི་གནས་པ་དང། ས་ཐམས་ཅད་ལ་མི་གནས་པ་སྟེ། བྱང་ཆུབ་སེམས་དཔའ་ལུས་ཡང་དག་པར་འདྲེས་པའི་ཏིང་ངེ་འཛིན་ལ་གནས་པའི་ཚེ། གནས་
[043-278a4] མེད་པ་བཅུ་པོ་འདི་དག་རབ་ཏུ་འཐོབ་བོ།། །།བམ་པོ་ལྔ་བཅུ་རྩ་བདུན་པ། ཇི་ལྟར་ན་བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་ལུས་ཡང་དག་པར་
[043-278a5] འདྲེས་པ་ལ་མཉམ་པར་གཞོག་ཅེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་ནང་གི་ལུས་སུ་སྙོམས་པར་ཞུགས་ཤིང་ཕྱི་རོལ་གྱི་ལུས་ལས་རྣམ་
[043-278a6] པར་ལྡང་ངོ། །ཕྱི་རོལ་གྱི་ལུས་སུ་སྙོམས་པར་ཞུགས་ཤིང། ནང་གི་ལུས་ལས་རྣམ་པར་ལྡང་ངོ། །ལུས་གཅིག་ཏུ་སྙོམས་པར་ཞུགས་ཤིང། ལུས་ཐ་དད་པ་ལས་
[043-278a7] རྣམ་པར་ལྡང་ངོ། །ལུས་ཐ་དད་པ་ལ་སྙོམས་པར་ཞུགས་ཤིང་མིའི་ལུས་ལས་རྣམ་པར་ལྡང་ངོ། །མིའི་ལུས་སུ་སྙོམས་པར་ཞུགས་ཤིང། གནོད་སྦྱིན་གྱི་ལུས་


[043-278b0] [278B] 
[043-278b1] །གནོད་སྦྱིན་གྱི་ལུས་སུ་སྙོམས་པར་ཞུགས་ཤིང། ཀླུའི་ལུས་ལས་རྣམ་པར་ལྡང་ངོ། །ཀླུའི་ལུས་སུ་སྙོམས་པར་ཞུགས་ཤིང། ལྷ་མ་ཡིན་གྱི་ལུས་
[043-278b2] ལས་རྣམ་པར་ལྡང་ངོ། །ལྷ་མ་ཡིན་གྱི་ལུས་སུ་སྙོམས་པར་ཞུགས་ཤིང། ལྷའི་ལུས་ལས་རྣམ་པར་ལྡང་ངོ། །ལྷའི་ལུས་སུ་སྙོམས་པར་ཞུགས་ཤིང། ཚངས་པའི་ལུས་ལས་རྣམ་
[043-278b3] པར་ལྡང་ངོ། །ཚངས་པའི་ལུས་སུ་སྙོམས་པར་ཞུགས་ཤིང། འདོད་པའི་ཁམས་ནས་རྣམ་པར་ལྡང་ངོ། །འདོད་པའི་ཁམས་ནས་སྙོམས་པར་ཞུགས་ཤིང། མཐོ་རིས་ཀྱི་འཇིག་
[043-278b4] རྟེན་ནས་རྣམ་པར་ལྡང་ངོ། །མཐོ་རིས་ཀྱི་འཇིག་རྟེན་དུ་སྙོམས་པར་ཞུགས་ཤིང། སེམས་ཅན་དམྱལ་བ་ནས་རྣམ་པར་ལྡང་ངོ། །སེམས་ཅན་དམྱལ་བར་སྙོམས་པར་ཞུགས་ཤིང་
[043-278b5] མིའི་ཁམས་ནས་རྣམ་པར་ལྡང་ངོ། །མིའི་ཁམས་ནས་སྙོམས་པར་ཞུགས་ཤིང། དེ་མ་ཡིན་པའི་ལམ་གྱི་རྒྱུད་གཞན་ནས་རྣམ་པར་ལྡང་ངོ། །དེ་མ་ཡིན་པའི་ལམ་གྱི་རྒྱུད་ལ་སྙོམས་
[043-278b6] པར་ཞུགས་ཤིང། ལུས་སྟོང་ལས་རྣམ་པར་ལྡང་ངོ། །ལུས་སྟོང་ལ་སྙོམས་པར་ཞུགས་ཤིང། ལུས་གཅིག་ལས་རྣམ་པར་ལྡང་ངོ། །ལུས་གཅིག་ལ་སྙོམས་པར་ཞུགས་ཤིང་
[043-278b7] ལུས་བྱེ་བ་ལས་རྣམ་པར་ལྡང་ངོ། །ལུས་བྱེ་བ་ལ་སྙོམས་པར་ཞུགས་ཤིང། ལུས་གཅིག་ལས་རྣམ་པར་ལྡང་ངོ། །ལུས་གཅིག་ལ་སྙོམས་པར་ཞུགས་ཤིང། ལུས་ཁྲག་ཁྲིག་ལས་


[043-279a0] [279A] 
[043-279a1] ༄༅། །རྣམ་པར་ལྡང་ངོ། །ལུས་ཁྲག་ཁྲིག་ལ་སྙོམས་པར་ཞུགས་ཤིང། འཛམ་བུའི་གླིང་དུ་གཏོགས་པའི་སེམས་ཅན་ལས་རྣམ་པར་ལྡང་ངོ། །འཛམ་བུའི་
[043-279a2] གླིང་དུ་གཏོགས་པའི་སེམས་ཅན་ལ་སྙོམས་པར་ཞུགས་ཤིང། ནུབ་ཀྱི་བ་གླང་སྤྱོད་དུ་གཏོགས་པའི་སེམས་ཅན་ལས་རྣམ་པར་ལྡང་ངོ་།ནུབ་ཀྱི་བ་གླང་སྤྱོད་དུ་གཏོགས་པའི་
[043-279a3] སེམས་ཅན་ལ་སྙོམས་པར་ཞུགས་ཤིང། བྱང་གི་སྒྲ་མི་སྙན་དུ་གཏོགས་པའི་སེམས་ཅན་ལས་རྣམ་པར་ལྡང་ངོ། །བྱང་གི་སྒྲ་མི་སྙན་དུ་གཏོགས་པའི་སེམས་ཅན་ལ་སྙོམས་པར་
[043-279a4] ཞུགས་ཤིང། ཤར་གྱི་ལུས་འཕགས་པོར་གཏོགས་པའི་སེམས་ཅན་ལས་རྣམ་པར་ལྡང་ངོ། །ཤར་གྱི་ལུས་འཕགས་པོར་གཏོགས་པའི་སེམས་ཅན་ལ་སྙོམས་པར་ཞུགས་
[043-279a5] ཤིང༑ གླིང་གསུམ་དུ་གཏོགས་པའི་སེམས་ཅན་ལས་རྣམ་པར་ལྡང་ངོ་།གླིང་གསུམ་དུ་གཏོགས་པའི་སེམས་ཅན་ལ་སྙོམས་པར་ཞུགས་ཤིང་གླིང་གཉིས་སུ་གཏོགས་
[043-279a6] པའི་སེམས་ཅན་ལས་རྣམ་པར་ལྡང་ངོ། །གླིང་གཉིས་སུ་གཏོགས་པའི་སེམས་ཅན་ལ་སྙོམས་པར་ཞུགས་ཤིང། གླིང་བཞིར་གཏོགས་པའི་སེམས་ཅན་ལས་རྣམ་པར་ལྡང་
[043-279a7] ངོ༑ ༑གླིང་བཞིར་གཏོགས་པའི་སེམས་ཅན་ལ་སྙོམས་པར་ཞུགས་ཤིང་རྒྱ་མཚོར་གཏོགས་པའི་སེམས་ཅན་ལས་རྣམ་པ་ལྡང་ངོ། །རྒྱ་མཚོར་གཏོགས་པའི་སེམས་


[043-279b0] [279B] 
[043-279b1] རྒྱ་མཚོའི་ལྷའི་ལུས་ལས་རྣམ་པར་ལྡང་ངོ། །རྒྱ་མཚོའི་ལྷའི་ལུས་སུ་སྙོམས་པར་ཞུགས་ཤིང། རྒྱ་མཚོར་གཏོགས་པའི་ཆུའི་ཕུང་པོ་ལས་རྣམ་པར་
[043-279b2] ལྡང་ངོ། །རྒྱ་མཚོར་གཏོགས་པའི་ཆུའི་ཕུང་པོ་ལ་སྙོམས་པར་ཞུགས་ཤིང། རྒྱ་མཚོར་གཏོགས་པའི་སའི་ཕུང་པོ་ལས་རྣམ་པར་ལྡང་ངོ། །རྒྱ་མཚོར་གཏོགས་པའི་སའི་ཕུང་པོ་ལ་སྙོམས་
[043-279b3] པར་ཞུགས་ཤིང། རྒྱ་མཚོར་གཏོགས་པའི་མེའི་ཕུང་པོ་ལས་རྣམ་པར་ལྡང་ངོ། །རྒྱ་མཚོར་གཏོགས་པའི་མེའི་ཕུང་པོ་ལ་སྙོམས་པར་ཞུགས་ཤིང། རྒྱ་མཚོར་གཏོགས་པའི་རླུང་གི་ཕུང་
[043-279b4] པོ་ལས་རྣམ་པར་ལྡང་ངོ། །རྒྱ་མཚོར་གཏོགས་པའི་རླུང་གི་ཕུང་པོ་ལ་སྙོམས་པར་ཞུགས་ཤིང། འབྱུང་བ་ཆེན་པོ་བཞི་ལས་རྣམ་པར་ལྡང་ངོ། །འབྱུང་བ་ཆེན་པོ་བཞི་ལ་སྙོམས་
[043-279b5] པར་ཞུགས་ཤིང། ཆོས་འབྱུང་བ་མེད་པ་ལས་རྣམ་པར་ལྡང་ངོ་།ཆོས་འབྱུང་བ་མེད་པ་ལ་སྙོམས་པར་ཞུགས་ཤིང། རི་རབ་ལས་རྣམ་པར་ལྡང་ངོ། །རི་རབ་ལ་སྙོམས་པར་ཞུགས་
[043-279b6] ཤིང༑ རིན་པོ་ཆེའི་རི་བདུན་ལས་རྣམ་པར་ལྡང་ངོ། །རིན་པོ་ཆེའི་རི་བདུན་ལ་སྙོམས་པར་ཞུགས་ཤིང། རིན་པོ་ཆེའི་རྒྱན་བདུན་ལས་རྣམ་པར་ལྡང་ངོ། །རིན་པོ་ཆེ་རྒྱན་བདུན་ལ་སྙོམས་
[043-279b7] པར་ཞུགས་ཤིང། ས་བོན་དང། ལོ་ཏོག་དང། ས་དང། ཤིང་དང་རི་ནག་པོ་སྣ་ཚོགས་ལས་རྣམ་པར་ལྡང་ངོ། །ས་བོན་དང། ལོ་ཏོག་དང། ས་དང། ཤིང་དང། རི་ནག་པོ་སྣ་ཚོགས་


[043-280a0] [280A] 
[043-280a1] ༄༅། །ལ་སྙོམས་པར་ཞུགས་ཤིང། མེ་ཏོག་བཟང་པོ་དང། དྲི་ཞིམ་པོ་དང། རིན་པོ་ཆེའི་རྒྱན་གྱིས་བརྒྱན་པའི་རི་ལས་རྣམ་པར་ལྡང་འོ། །མེ་ཏོག་བཟང་པོ་
[043-280a2] དང༑ དྲི་ཞིམ་པོ་དང། རིན་པོ་ཆེའི་རྒྱན་གྱིས་བརྒྱན་པའི་རི་ལ་སྙོམས་པར་ཞུགས་ཤིང། གླིང་བཞི་པར་གཏོགས་པའི་བླ་དང། འོག་ཐམས་ཅད་དང། སེམས་ཅན་རྣམ་པར་
[043-280a3] ཕྱེ་བ་ཐམས་ཅད་ཀྱི་སྐྱེ་གནས་ལས་རྣམ་པར་ལྡང་ངོ། །གླིང་བཞི་པར་གཏོགས་པའི་བླ་དང། འོག་ཐམས་ཅད་དང། སེམས་རྣམ་པར་ཕྱེ་བ་ཐམས་ཅད་ཀྱི་སྐྱེ་གནས་ལ་སྙོམས་
[043-280a4] པར་ཞུགས་ཤིང། སྟོང་གི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ལས་རྣམ་པར་ལྡང་ངོ། །སྟོང་གི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ལ་སྙོམས་པར་
[043-280a5] ཞུགས་ཤིང། སྟོང་གཉིས་ཀྱི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ལས་རྣམ་པར་ལྡང་ངོ། །སྟོང་གཉིས་ཀྱི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ལ་
[043-280a6] སྙོམས་པར་ཞུགས་ཤིང། སྟོང་གསུམ་གྱི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ལས་རྣམ་པར་ལྡང་ངོ། །སྟོང་གསུམ་གྱི་འཇིག་རྟེན་གྱི་ཁམས་སུ་གཏོགས་པའི་སེམས་
[043-280a7] ཅན་ལ་སྙོམས་པར་ཞུགས་ཤིང། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་ལས་རྣམ་པར་ལྡང་ངོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་


[043-280b0] [280B] 
[043-280b1] སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁྲག་ཁྲིག་ཕྲག་བརྒྱར་གཏོགས་པའི་སེམས་ཅན་ལས་རྣམ་པར་ལྡང་
[043-280b2] ངོ༑ ༑སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁྲག་ཁྲིག་ཕྲག་བརྒྱར་གཏོགས་པའི་སེམས་ཅན་ལ་སྙོམས་པར་ཞུགས་ཤིང་བྱེ་བ་བརྒྱ་ཕྲག་སྟོང་དུ་གཏོགས་པའི་སེམས་ཅན་
[043-280b3] ལས་རྣམ་པར་ལྡང་ངོ། །འཇིག་རྟེན་གྱི་ཁམས་བྱེ་བ་བརྒྱ་ཕྲག་སྟོང་དུ་གཏོགས་པའི་སེམས་ཅན་ལ་སྙོམས་པར་ཞུགས་ཤིང། འཇིག་རྟེན་གྱི་ཁམས་ཚད་མེད་པར་གཏོགས་པའི་སེམས་ཅན་ལས་
[043-280b4] རྣམ་པར་ལྡང་ངོ། །འཇིག་རྟེན་གྱི་ཁམས་ཚད་མེད་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་ལས་རྣམ་
[043-280b5] པར་ལྡང་ངོ། །འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། སངས་རྒྱས་ཀྱི་ཞིང་དཔག་ཏུ་མེད་པར་གཏོགས་པའི་སེམས་ཅན་ལས་རྣམ་
[043-280b6] པར་ལྡང་ངོ། །སངས་རྒྱས་ཀྱི་ཞིང་དཔག་ཏུ་མེད་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། སངས་རྒྱས་ཀྱི་ཞིང་མཐའ་ཡས་པར་གཏོགས་པའི་སེམས་ཅན་ལས་རྣམ་པར་
[043-280b7] ལྡང་ངོ། །སངས་རྒྱས་ཀྱི་ཞིང་མཐའ་ཡས་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། སངས་རྒྱས་ཀྱི་ཞིང་མུ་མེད་པར་གཏོགས་པའི་སེམས་ཅན་ལས་རྣམ་པར་ལྡང་ངོ། །


[043-281a0] [281A] 
[043-281a1] ༄༅། །སངས་རྒྱས་ཀྱི་ཞིང་མུ་མེད་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། འཇིག་རྟེན་གྱི་ཁམས་གཞལ་དུ་མེད་པར་གཏོགས་པའི་སེམས་ཅན་
[043-281a2] ལས་རྣམ་པར་ལྡང་ངོ། །འཇིག་རྟེན་གྱི་ཁམས་གཞལ་དུ་མེད་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། འཇིག་རྟེན་གྱི་ཁམས་བསམ་གྱིས་མི་ཁྱབ་པར་
[043-281a3] གཏོགས་པའི་སེམས་ཅན་ལས་རྣམ་པར་ལྡང་ངོ། །འཇིག་རྟེན་གྱི་ཁམས་བསམ་གྱིས་མི་ཁྱབ་པར་གཏོགས་པའི་སེམས་ཅན་ལ་སྙོམས་པར་ཞུགས་ཤིང། འཇིག་རྟེན་གྱི་ཁམས་
[043-281a4] དཔག་གིས་མི་ལང་བར་གཏོགས་པའི་སེམས་ཅན་ལས་རྣམ་པར་ལྡང་ངོ་།འཇིག་རྟེན་གྱི་ཁམས་དཔག་གིས་མི་ལང་བར་གཏོགས་པའི་སེམས་ཅན་ལ་སྙོམས་པར་ཞུགས་ཤིང་
[043-281a5] འཇིག་རྟེན་གྱི་ཁམས་བརྗོད་དུ་མེད་པའི་སེམས་ཅན་ལས་རྣམ་པར་ལྡང་ངོ། །འཇིག་རྟེན་གྱི་ཁམས་བརྗོད་དུ་མེད་པའི་སེམས་ཅན་ལ་སྙོམས་པར་ཞུགས་ཤིང། འཇིག་རྟེན་གྱི་
[043-281a6] ཁམས་བརྗོད་དུ་མེད་པའི་ཡང་བརྗོད་དུ་མེད་པར་གཏོགས་པའི་སེམས་ཅན་ལས་རྣམ་པར་ལྡང་ངོ། །འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པར་གཏོགས་པའི་
[043-281a7] སེམས་ཅན་ལ་སྙོམས་པར་ཞུགས་ཤིང། ཀུན་ནས་ཉོན་མོངས་པའི་སེམས་ཅན་ལས་རྣམ་པར་ལྡང་ངོ། །ཀུན་ནས་ཉོན་མོངས་པའི་སེམས་ཅན་ལ་སྙོམས་པར་ཞུགས་ཤིང་


[043-281b0] [281B] 
[043-281b1] །རྣམ་པར་བྱང་བའི་སེམས་ཅན་ལ་སྙོམས་པར་ཞུགས་ཤིང། མིག་གི་སྐྱེ་མཆེད་ལས་རྣམ་པར་ལྡང་ངོ། །མིག་གི་སྐྱེ་མཆེད་ལ་
[043-281b2] སྙོམས་པར་ཞུགས་ཤིང། རྣ་བའི་སྐྱེ་མཆེད་ལས་རྣམ་པར་ལྡང་ངོ། །རྣ་བའི་སྐྱེ་མཆེད་ལ་སྙོམས་པར་ཞུགས་ཤིང། སྣའི་སྐྱེ་མཆེད་ལས་རྣམ་པར་ལྡང་ངོ། །སྣའི་སྐྱེ་མཆེད་ལ་
[043-281b3] སྙོམས་པར་ཞུགས་ཤིང། ལྕེའི་སྐྱེ་མཆེད་ལས་རྣམ་པར་ལྡང་ངོ་།ལྕེའི་སྐྱེ་མཆེད་ལ་སྙོམས་པར་ཞུགས་ཤིང། ལུས་ཀྱི་སྐྱེ་མཆེད་ལས་རྣམ་པར་ལྡང་ངོ། །ལུས་ཀྱི་སྐྱེ་མཆེད་ལ་
[043-281b4] སྙོམས་པར་ཞུགས་ཤིང། རེག་གི་སྐྱེ་མཆེད་ལས་རྣམ་པར་ལྡང་ངོ་།རེག་གི་སྐྱེ་མཆེད་ལ་སྙོམས་པར་ཞུགས་ཤིང། རོའི་སྐྱེ་མཆེད་ལས་རྣམ་པར་ལྡང་ངོ། །རོའི་སྐྱེ་མཆེད་ལ་སྙོམས་
[043-281b5] པར་ཞུགས་ཤིང། དྲིའི་སྐྱེ་མཆེད་ལས་རྣམ་པར་ལྡང་ངོ། །དྲིའི་སྐྱེ་མཆེད་ལ་སྙོམས་པར་ཞུགས་ཤིང། སྒྲའི་སྐྱེ་མཆེད་ལས་རྣམ་པར་ལྡང་ངོ། །སྒྲའི་སྐྱེ་མཆེད་ལ་སྙོམས་པར་ཞུགས་
[043-281b6] ཤིང༑ གཟུགས་ཀྱི་སྐྱེ་མཆེད་ལས་རྣམ་པར་ལྡང་ངོ། །གཟུགས་ཀྱི་སྐྱེ་མཆེད་ལ་སྙོམས་པར་ཞུགས་ཤིང། རྡུལ་ཤིན་ཏུ་ཕྲ་བ་གཅིག་ལས་རྣམ་པར་ལྡང་ངོ། །རྡུལ་ཤིན་ཏུ་ཕྲ་བ་གཅིག་
[043-281b7] ལ་སྙོམས་པར་ཞུགས་ཤིང། འཇིག་རྟེན་གྱི་ཁམས་གྲངས་མེད་པའི་རྡུལ་ཤིན་ཏུ་ཕྲ་བ་རྣམ་པར་ཕྱེ་བ་ལས་རྣམ་པར་ལྡང་ངོ་།འཇིག་རྟེན་གྱི་ཁམས་གྲངས་མེད་པའི་རྡུལ་ཤིན་ཏུ་ཕྲ་


[043-282a0] [282A] 
[043-282a1] ༄༅། །བ་རྣམ་པར་ཕྱེ་བ་ལ་སྙོམས་པར་ཞུགས་ཤིང། ཉན་ཐོས་ལས་རྣམ་པར་ལྡང་ངོ། །ཉན་ཐོས་ལ་སྙོམས་པར་ཞུགས་ཤིང། རང་སངས་རྒྱས་ལས་རྣམ་པར་ལྡང་
[043-282a2] ངོ༑ ༑རང་སངས་རྒྱས་ལ་སྙོམས་པར་ཞུགས་ཤིང། རང་གི་ལུས་ལས་རྣམ་པར་ལྡང་ངོ། །རང་གི་ལུས་ལ་སྙོམས་པར་ཞུགས་ཤིང། སངས་རྒྱས་ཀྱི་སྐུ་ལས་རྣམ་པར་ལྡང་ངོ། །
[043-282a3] སངས་རྒྱས་ཀྱི་སྐུ་ལ་སྙོམས་པར་ཞུགས་ཤིང། སེམས་ཀྱི་སྐད་ཅིག་གཅིག་ལས་རྣམ་པར་ལྡང་ངོ། །སེམས་ཀྱི་སྐད་ཅིག་གཅིག་ལ་སྙོམས་པར་ཞུགས་ཤིང། བསྐལ་པ་བྱེ་
[043-282a4] བ་ལས་རྣམ་པར་ལྡང་ངོ། །བསྐལ་པ་བྱེ་བ་ལ་སྙོམས་པར་ཞུགས་ཤིང། སྔོན་གྱི་མཐའ་ལས་རྣམ་པར་ལྡང་ངོ། །སྔོན་གྱི་མཐའ་ལ་སྙོམས་པར་ཞུགས་ཤིང། ཕྱི་མའི་མཐའ་
[043-282a5] ལས་རྣམ་པར་ལྡང་ངོ། །ཕྱི་མའི་མཐའ་ལ་སྙོམས་པར་ཞུགས་ཤིང། ད་ལྟར་བྱུང་བའི་མཐའ་ལས་རྣམ་པར་ལྡང་ངོ། །ད་ལྟར་བྱུང་བའི་མཐའ་ལ་སྙོམས་པར་ཞུགས་ཤིང་
[043-282a6] དུས་གསུམ་ལས་རྣམ་པར་ལྡང་ངོ། །དུས་གསུམ་ལ་སྙོམས་པར་ཞུགས་ཤིང། སྐད་ཅིག་གི་མཐའ་ལས་རྣམ་པར་ལྡང་ངོ། །སྐད་ཅིག་གི་མཐའ་ལ་སྙོམས་པར་ཞུགས་ཤིང་
[043-282a7] དུས་གསུམ་ལས་རྣམ་པར་ལྡང་ངོ། །དུས་གསུམ་ལ་སྙོམས་པར་ཞུགས་ཤིང། ཕྱོགས་བཅུ་ནས་རྣམ་པར་ལྡང་ངོ། །ཕྱོགས་བཅུར་སྙོམས་པར་ཞུགས་ཤིང། ངག་གི་ལམ་


[043-282b0] [282B] 
[043-282b1] །ངག་གི་ལམ་ལ་སྙོམས་པར་ཞུགས་ཤིང། ཕྱོགས་བཅུ་ནས་རྣམ་པར་ལྡང་ངོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། འབྱུང་པོའི་གནོད་སྦྱིན་
[043-282b2] ཕྱིས་ནོན་པའི་མི་ནི་གནོད་སྦྱིན་གྱི་དབང་གིས་ལུས་དེ་དང་དེར་གྱུར་ཅིང་འཕྱན་ཏེ། རང་ལ་དབང་མེད་དོ། །འབྱུང་པོའི་གནོད་སྦྱིན་དེ་ཡང་གཞན་གྱི་ལུས་ཀྱི་དབང་གིས་འགྲོ་སྟེ། བདག་
[043-282b3] གི་ལུས་མི་སྟོན་ཏོ། །ཀྱེ༑ རྒྱལ་བའི་སྲས་དག་དེ་བཞིན་དུ་ཏིང་ངེ་འཛིན་འདི་ཐོབ་པའི་བྱང་ཆུབ་སེམས་དཔའ་ཡང་ནང་དུ་སྙོམས་པར་ཞུགས་ཤིང། ཕྱི་རོལ་ལས་རྣམ་པར་ལྡང་
[043-282b4] ངོ༑ ༑ཕྱི་རོལ་དུ་སྙོམས་པར་ཞུགས་ཤིང། ནང་ནས་རྣམ་པར་ལྡང་ངོ། །འདི་ལྟ་སྟེ། དཔེར་ན། ཤི་བའི་རོ་སྔགས་ཀྱིས་བྱིན་གྱིས་བརླབས་པ་ནི་འགྲོ་ཞིང་རྒྱུའོ། །གང་གི་ཕྱིར་ཡོངས་
[043-282b5] སུ་བསླང་བ་དེ་ལ་ཡང་ཅི་དགའ་ཐོབ་པར་བྱེད་དེ། ཤི་བའི་རོ་དེ་དང། སྔགས་སུ་ཡང་གཅིག་པ་མ་ཡིན་ནོ། །ཀྱེ༑ རྒྱལ་བའི་སྲས་དག་།དེ་བཞིན་དུ་ཏིང་ངེ་འཛིན་འདི་ཐོབ་པའི་བྱང་
[043-282b6] ཆུབ་སེམས་དཔའ་ཡང་དམིགས་པ་སྐལ་བ་མཉམ་པར་སྙོམས་པར་ཞུགས་ཤིང། སྐལ་བ་མི་མཉམ་པའི་དམིགས་པ་ལས་རྣམ་པར་ལྡང་ངོ་།སྐལ་བ་མི་མཉམ་པའི་དམིགས་
[043-282b7] པ་ལ་སྙོམས་པར་ཞུགས་ཤིང། སྐལ་བ་མཉམ་པའི་དམིགས་པ་ལས་རྣམ་པར་ལྡང་ངོ། །ཀྱེ༑ རྒྱལ་བའི་སྲས་དག་འདི་ལྟ་སྟེ། དགེ་སློང་དབང་ཐོབ་པ་ནི་གཅིག་ཏུ་གྱུར་ཅིང་མང་


[043-283a0] [283A] 
[043-283a1] ༄༅། །པོར་འགྱུར་རོ། །མང་པོར་གྱུར་ཅིང་གཅིག་ཏུ་འགྱུར་རོ་།ལུས་གཅིག་ནས་ཤི་འཕོས་ཏེ། དེའི་ཚེ་ལུས་མང་པོ་དེ་དག་ཏུ་སྐྱེས་པའང་མ་ཡིན། ལུས་མང་
[043-283a2] པོ་དེ་དག་ལས་ཤི་འཕོས་ཏེ། དེའི་ཚེ་ལུས་གཅིག་ཏུ་སྐྱེས་པ་ཡང་མ་ཡིན་ནོ། །གཅིག་ཏུ་གྱུར་པ་ལས་ཤི་འཕོས་ཏེ། མང་པོར་སྐྱེས་པ་ཡང་མ་ཡིན། མང་པོར་གྱུར་པ་ལས་ཤི་
[043-283a3] འཕོས་ཏེ། གཅིག་ཏུ་གྱུར་པ་ཡང་མ་ཡིན་ནོ། །ཀྱེ༑ རྒྱལ་བའི་སྲས་དག། དེ་བཞིན་དུ་བྱང་ཆུབ་སེམས་དཔའ་ཡང་ལུས་གཅིག་ཏུ་སྙོམས་པར་ཞུགས་ཤིང། ལུས་མང་པོ་ལས་
[043-283a4] རྣམ་པར་ལྡང་ངོ། །ལུས་མང་པོར་སྙོམས་པར་ཞུགས་ཤིང། ལུས་གཅིག་ལས་རྣམ་པར་ལྡང་ངོ། །འདི་ལྟ་སྟེ། དཔེར་ན། ས་གཅིག་གི་རོ་ནི་རྣམ་པ་གཅིག་པ་སྟེ། ལོ་ཏོག་
[043-283a5] མང་པོ་དང། འབྱུང་བ་མང་པོ་སྣ་ཚོགས་སུ་རང་གི་རོ་ཀུན་ཏུ་གཏོང་ཡང། སའི་རོ་དུས་དུས་སུ་རྣམ་པ་ཐ་དད་པར་འགྱུར་བ་ཡིན་ནོ། །དེ་བཞིན་དུ་བྱང་ཆུབ་སེམས་དཔའི་ཏིང་ངེ་
[043-283a6] འཛིན་འདི་ཐོབ་པ་ཡང། རྣམ་པ་གཅིག་ལ་སྙོམས་པར་ཞུགས་ཤིང་རྣམ་པ་མང་པོ་ལས་རྣམ་པར་ལྡང་ངོ། །རྣམ་པ་མང་པོ་ལ་སྙོམས་པར་ཞུགས་ཤིང། རྣམ་པ་གཅིག་ལས་
[043-283a7] རྣམ་པར་ལྡང་ངོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་ཏིང་ངེ་འཛིན་སེམས་ཅན་རྣམས་ཀྱི་ཁམས་ཐ་


[043-283b0] [283B] 
[043-283b1] །དེ་ལ་གནས་པའི་བྱང་ཆུབ་སེམས་དཔའ་ནི་རབ་ཏུ་བསྔགས་པའི་ཆོས་བཅུས་རབ་ཏུ་བསྔགས་པ་ཡིན། བཅུ་གང་ཞེ་ན། འདི་ལྟ་སྟེ། དེ་བཞིན་ཉིད་ལ་
[043-283b2] མཉམ་པར་བཞག་པའི་ཚུལ་གྱིས་དེ་བཞིན་གཤེགས་པ་ཞེས་བྱ། སངས་རྒྱས་ཀྱི་ཆོས་ཐམས་ཅད་ཁོང་དུ་ཆུད་པར་རྟོགས་པས་སངས་རྒྱས་ཞེས་བྱ། འཇིག་རྟེན་ཐམས་ཅད་ལ་རབ་ཏུ་
[043-283b3] སྟོན་པས་སྟོན་པ་ཞེས་བྱ། ཆོས་ཐམས་ཅད་ཤེས་པར་གྱུར་པས་ཐམས་ཅད་མཁྱེན་པ་ཞེས་བྱ། འགྲོ་བ་ཐམས་ཅད་ཀྱི་རྟེན་དུ་གྱུར་པས་མགོན་ཞེས་བྱ། ཆོས་ཐམས་ཅད་ཀྱི་ཚུལ་རྗེས་
[043-283b4] སུ་རྟོགས་པས་འདྲེན་པ་ཞེས་བྱ། སེམས་ཅན་ཐམས་ཅད་ལ་ཐམས་ཅད་མཁྱེན་པའི་ཡེ་ཤེས་ཀུན་ཏུ་ཕྱིན་པར་བྱེད་པས་རྣམ་པར་འདྲེན་པ་ཞེས་བྱ། འགྲོ་བ་ཐམས་ཅད་དུ་སྣང་བའི་
[043-283b5] སྒྲོན་མར་གྱུར་པས་སྣང་བ་ཞེས་བྱ། དོན་གྲུབ་སྟེ་བྱ་བ་བྱས་ལ་ཆོས་ཐམས་ཅད་རབ་ཏུ་ཕྱེ་བ་ཤེས་ཤིང་ཚོགས་པ་མེད་པ་ལ་སྤྱོད་པ་ཡོངས་སུ་རྫོགས་པས་སྟོབས་བཅུ་མངའ་བ་ཞེས་
[043-283b6] བྱ༑ ཆོས་ཀྱི་འཁོར་ལོ་ཐམས་ཅད་ལ་དབང་བའི་ཕ་རོལ་ཏུ་ཕྱིན་པ་ཐོབ་པས་ཐམས་ཅད་གཟིགས་པ་ཞེས་བྱ་སྟེ། ཀྱེ། རྒྱལ་བའི་སྲས་དག་བྱང་ཆུབ་སེམས་དཔའ་དེ་ནི་རབ་ཏུ་བསྔགས་
[043-283b7] པའི་ཆོས་འདི་བཅུས་རབ་ཏུ་བསྔགས་པ་ཡིན། བྱང་ཆུབ་སེམས་དཔའ་དེ་ནི་སྣང་བ་བཅུས་སྣང་བར་བྱས་པ་ཡིན་ཏེ། བཅུ་གང་ཞེ་ན། འདི་ལྟ་སྟེ། སངས་རྒྱས་ཐམས་ཅད་ཀྱི་སྣང་བ་དང་


[043-284a0] [284A] 
[043-284a1] ༄༅། །སེམས་ཅན་གྱི་ཁམས་ཡང་དག་པར་བླངས་ཏེ་རྣམ་པར་བརྒྱན་ཅིང་བྱིན་གྱིས་བརླབས་པའི་སྣང་བ་དང། གདུལ་ཞིང་བྱིན་གྱིས་བརླབས་པའི་སྣང་བས་
[043-284a2] སེམས་ཅན་ཐམས་ཅད་ཀྱི་སྣང་བ་དང། ཆོས་ཀྱི་དབྱིངས་ཀྱི་དཀྱིལ་འཁོར་ཐམས་ཅད་དུ་སྟོན་པས་མི་འཇིགས་པ་ཚད་མེད་པའི་སྣང་བ་དང། ཆོས་ཐམས་ཅད་ལ་ཐ་དད་པར་བྱེད་པ་
[043-284a3] མེད་པས་ཐ་དད་པར་བྱེད་པ་མེད་པའི་སྣང་བ་དང། ཆོས་ཐམས་ཅད་འདོད་ཆགས་དང་བྲལ་བར་ཁོང་དུ་ཆུད་པས་ཚུལ་ལ་འཇུག་པའི་སྣང་བ་དང། ཆོས་ཐམས་ཅད་འདོད་ཆགས་
[043-284a4] དང་བྲལ་བ་མཉམ་པ་ཉིད་ཀྱིས་ཐ་དད་པར་བྱ་བ་མེད་པ་ལ་འཇུག་པའི་སྣང་བ་དང། སངས་རྒྱས་ཐམས་ཅད་ཀྱི་བྱིན་གྱི་རླབས་རྒྱུན་མི་འཆད་པས་འགྲོ་བ་ཐམས་ཅད་ཀྱི་སྐྱབས་སུ་རྣམ་
[043-284a5] པར་འཕྲུལ་པའི་སྣང་བ་དང། སངས་རྒྱས་ཐམས་ཅད་ཀྱི་ཁྱུ་མཆོག་གི་མཐུ་ཕྱུང་བ་ཕ་རོལ་ཏུ་ཕྱིན་པ་ཐོབ་པས་མུན་པ་ཤིན་ཏུ་བསལ་བའི་སྣང་བ་དང། ཐམས་ཅད་ལ་གནས་པར་
[043-284a6] ཤིན་ཏུ་བསྟན་པ་ལ་མཁས་ཤིང་གཞོལ་བས་ཆོས་ཐམས་ཅད་ཀྱི་དེ་བཞིན་ཉིད་ཀྱི་སྣང་བ་སྟེ། སྣང་བ་འདི་བཅུས་བྱང་ཆུབ་སེམས་དཔའ་དེ་སྣང་བར་བྱས་པ་ཡིན། བྱང་ཆུབ་
[043-284a7] སེམས་དཔའ་དེ་ཐམས་ཅད་དུ་མངོན་པར་འདུ་བྱ་བ་མེད་པ་བཅུས་ཤིན་ཏུ་བསླབས་པ་ཡིན། བཅུ་གང་ཞེ་ན། འདི་ལྟ་སྟེ། མངོན་པར་འདུས་མ་བྱས་པའི་ལུས་ཀྱི་ལས་དང། མངོན་


[043-284b0] [284B] 
[043-284b1] མངོན་པར་འདུས་མ་བྱས་པའི་ཡིད་ཀྱི་ལས་དང། དངོས་པོ་མེད་པ་ལ་གནས་ཤིང་མངོན་པར་འདུས་མ་བྱས་པའི་རྫུ་འཕྲུལ་དང། མ་ཉམས་
[043-284b2] ཤིང་མངོན་པར་འདུས་མ་བྱས་པའི་ཆོས་ཉིད་དང། ཐ་མི་དད་པའི་ཡེ་ཤེས་དང། མ་སྐྱེས་པའི་ཡེ་ཤེས་དང། མ་འགགས་པའི་ཆོས་ཉིད་དང། བསྟན་པའི་ཚིག་རབ་ཏུ་ཤེས་པ་དང་
[043-284b3] དོན་ཉམས་པ་མེད་པ་སྟེ། ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་དེ་ཐམས་ཅད་དུ་མངོན་པར་འདུས་མ་བྱས་པའི་ཚིག་བཅུ་པོ་འདི་དག་གིས་ཤིན་ཏུ་བསླབས་པ་ཡིན་
[043-284b4] ཀྱེ༑ རྒྱལ་བའི་སྲས་དག་དེ་ལྟར་ན་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྣམ་པ་ཐ་དད་པའི་དམིགས་པ་རྣམས་ཀྱིས་གཅིག་དང། མང་པོ་ལ་
[043-284b5] སྙོམས་པར་འཇུག་ཅིང། རྣམ་པར་ལྡང་བ་དང། སྐལ་བ་མི་མཉམ་པ་དང། སྐལ་བ་མཉམ་པ་དང། སྐལ་བ་མཉམ་པ་དང། སྐལ་བ་མི་མཉམ་པ་དང། ཡངས་པ་དང། ཕྲ་བ་
[043-284b6] དང༑ ཕྲ་བ་དང། ཡངས་པ་དང། ཆུང་བ་དང། ཆེ་བ་དང་ཆེ་བ་དང། ཆུང་བ་དང། རྗེས་སུ་འགྲོ་བ་དང། རྣམ་པར་ཕྱེ་བ་དང། རྣམ་པར་ཕྱེ་བ་དང། རྗེས་སུ་འགྲོ་བ་དང། ལུས་མེད་པ་དང་
[043-284b7] ལུས་དང་བཅས་པ་དང། ལུས་དང་བཅས་པ་དང། ལུས་མེད་པ་དང་རྣམ་པར་ལྡང་བ་དང། སྙོམས་པར་ཞུགས་པ་དང། སྙོམས་པར་མ་ཞུགས་པ་དང། རྣམ་པར་ལྡང་བ་དང། རྣམ་


[043-285a0] [285A] 
[043-285a1] ༄༅། །པར་དམིགས་པ་དང། དམིགས་པ་མེད་པ་དང། དམིགས་པ་མེད་པ་དང། རྣམ་པར་དམིགས་པས་ཏིང་ངེ་འཛིན་འདི་ནི་ཆོ་འཕྲུལ་ཐམས་ཅད་ཀྱི་ཡུལ་
[043-285a2] ལོ༑ ༑ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། རིག་སྔགས་ཅན་ཆེན་པོའི་རིག་སྔགས་ཀྱིས་བསྒྲུབ་པ་ནི་གཟུགས་རྣམ་པ་སྣ་ཚོགས་བསྟན་པའི་འབྱུང་གནས་སུ་རབ་ཏུ་གྲུབ་
[043-285a3] པར་འགྱུར་ཡང། སྔགས་དེ་ཡང་གཞན་ལ། སྒྱུ་མའི་གཟུགས་ཀྱི་རྣམ་པར་སྣང་བ་དག་ཀྱང་གཞན་ནོ། །དེ་ལྟར་ཡིན་ཡང་སྒྱུ་མའི་རྣམ་པ་དེ་དག་ནི་སྔགས་ཀྱི་སྒྲའི་མཐར་ཐུག་པ་
[043-285a4] ཡིན་ཏེ། མིག་གི་རྣམ་པར་ཤེས་པས་ཤེས་པར་བྱ་བའི་སྒྱུ་མའི་གཟུགས་ཀྱི་རྣམ་པ་དང། སྒྱུ་མ་དང། རྣ་བའི་རྣམ་པར་ཤེས་པས་ཤེས་པར་བྱ་བའི་སྒྱུ་མའི་སྒྲ་དང། སྒྱུ་མ་
[043-285a5] དང༑ སྣའི་རྣམ་པར་ཤེས་པས་ཤེས་པར་བྱ་བའི་སྒྱུ་མའི་དྲི་དང། སྒྱུ་མ་དང། ལྕེའི་རྣམ་པར་ཤེས་པས་ཤེས་པར་བྱ་བའི་སྒྱུ་མའི་རོ་དང། སྒྱུ་མ་དང། ལུས་ཀྱི་རྣམ་པར་ཤེས་
[043-285a6] པས་ཤེས་པར་བྱ་བའི་སྒྱུ་མའི་རེག་བྱ་དང། སྒྱུ་མ་དང། ཡིད་ཀྱི་རྣམ་པར་ཤེས་པས་ཤེས་པར་བྱ་བའི་སྒྱུ་མའི་རྣམ་པ་དང་སྤྲུལ་པ་མང་པོས་ཆོ་འཕྲུལ་ཞིང་རྣམ་པར་འགྱུར་པ་
[043-285a7] དག་ཀྱང་དེ་བཞིན་ནོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་སྐལ་བ་མཉམ་པར་སྙོམས་པར་ཞུགས་ཤིང། སྐལ་བ་མི་མཉམ་པ་ལས་རྣམ་


[043-285b0] [285B] 
[043-285b1] །སྐལ་བ་མི་མཉམ་པ་ལ་སྙོམས་པར་ཞུགས་ཤིང། སྐལ་བ་མཉམ་པ་ལས་རྣམ་པར་ལྡང་བར་སྟོན་ཏོ་།ཀྱེ༑ རྒྱལ་བའི་སྲས་དག་འདི་ལྟ་སྟེ། དཔེར་ན། ལྷ་དང་
[043-285b2] ལྷ་མ་ཡིན་གཡུལ་དུ་ལྷགས་པའི་ཚེ། ལྷ་རྣམས་རྒྱལ་ཞིང་ལྷ་མ་ཡིན་ཕམ་པར་གྱུར་ན། དེའི་ཚེ་ལྷའི་དབང་པོ་དཔག་ཚད་བརྒྱའི་ལུས་མིག་སྟོང་དང་ལྡན་པ་དཔུང་གི་ཚོགས་ཡན་ལག་
[043-285b3] བཞིས་ཡོངས་སུ་བསྐོར་ཅིང། ལྷ་མ་ཡིན་རྣམ་པར་འཐོར་ཏེ། དེའི་ཚེ་ལྷ་མ་ཡིན་གྱི་དབང་པོ་དེ་ལྷ་མ་ཡིན་གྱི་སྒྱུ་ལ་ཤིན་ཏུ་མཁས་པས། སུམ་ཅུ་རྩ་གསུམ་པའི་ལྷའི་སྡེ་ཀུན་ཏུ་འབྱེར་བ་
[043-285b4] དང༑ རྫིང་བདེ་བ་འབྱུང་བའི་དྲུང་གི་ཁུང་ནས་ལྷ་མ་ཡིན་ཤིང་རྟ་དང། བཞོན་པ་དང། དཔུང་དུ་བཅས་པ་མང་པོ་འབྱུང་བར་སྟོན་ཏོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་
[043-285b5] སེམས་དཔའ་སེམས་དཔའ་ཆེན་པོ་ཡང་སྒྱུ་མ་ལྟ་བུའི་ཡེ་ཤེས་ལ་གནས་པ་ཡོངས་སུ་གྲུབ་པའི་ཕྱིར། ཐ་མི་དད་པའི་ཆོས་ལ་སྙོམས་པར་ཞུགས་ཤིང། ཐ་དད་པའི་ཆོས་ལས་རྣམ་
[043-285b6] པར་ལྡང་བ་སྟོན་ཏོ། །ཀྱེ༑ རྒྱལ་བའི་སྲས་དག་འདི་ལྟ་སྟེ་དཔེར་ན། ས་བོན་མང་པོ་དང། འབྱུང་བ་མང་པོ་དག་ལས་ས་བོན་ས་ལ་བཏབ་ན་ས་བོན་ནི་འོག་ཏུ་འགྲོ་འབྲས་བུ་
[043-285b7] ནི་སྟེང་དུ་འབྱུང་བ་ཡིན། ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་ཏིང་ངེ་འཛིན་གྱི་རྒྱུད་ཀྱི་ཚུལ་གཅིག་པར་སྙོམས་པར་ཞུགས་ཤིང་ཚུལ་གྱི་རྣམ་པ་ཐ་དད་


[043-286a0] [286A] 
[043-286a1] ༄༅། །པ་ལས་རྣམ་པར་ལྡང་བ་སྟོན་ཏོ། །འདི་ལྟ་སྟེ། དཔེར་ན། བུད་མེད་སྐྱེས་པ་དང་ཕྲད་པར་གྱུར་བའི་ཁྲག་རྡུས་པ་ལས་བུར་འགྱུར་ཏེ། རྡུས་པ་དེ་མའི་ཁོང་ན་
[043-286a2] གནས་ཤིང་རིམ་གྱིས་སྐྱེས་པ་དང། ཟླ་བ་བཅུ་ལ་ལས་ཡོངས་སུ་དག་པ་ནི། ཡན་ལག་དང་ཉིང་ལག་ཐམས་ཅད་དང་ལྡན་པ་དབང་པོ་ཚང་ཞིང་རྣམ་པར་དག་པར་སྐྱེ་ཡང་ཁྲག་རྡུས་
[043-286a3] པ་དེ་ཡང་གཞན། དབང་པོ་དྲུག་རྣམས་ཀྱང་གཞན་ནོ། ཁྲག་རྡུས་པ་དེ་ལ་ཡང་དབང་པོ་དྲུག་ཕྲ་བའི་ཚུལ་དུ་མེད་པ་མ་ཡིན་ཏེ་སྲིད་པའི་ཡན་ལག་གི་མཚན་ཉིད་དང་ལྡན་ལ་
[043-286a4] ལས་གཅིག་ནས་གཅིག་ཏུ་བརྒྱུད་པས་བསྐྱེད་ཅིང་རླུང་དང་ལྡན་ན་ལས་ཀྱི་རྣམ་པར་སྨིན་པ་ཇི་ལྟ་བ་བཞིན་དུ་ཡན་ལག་མ་ཉམས་པར་སྐྱེའོ། །དེ་བཞིན་དུ་བྱང་ཆུབ་སེམས་དཔའ་ཡང་ཐམས་
[043-286a5] ཅད་མཁྱེན་པའི་དངོས་པོའི་ཚུལ་དུ་སྙོམས་པར་ཞུགས་ཤིང། དངོས་པོ་མེད་པའི་ཚུལ་ལས་རྣམ་པར་ལྡང་ངོ། །འདི་ལྟ་སྟེ། དཔེར་ན་ཀླུའི་གནས་ནི་ས་ལ་རྟེན་མོད་ཀྱི། བར་སྣང་
[043-286a6] གནས་ལ་སྤྲིན་ཀྱང་སྐྱེད་ལ་བར་སྣང་གནས་ལ། ཀླུའི་གནས་དང་ཁྱིམ་མེད་ཀྱང་སྤྲིན་གྱི་ཆར་འདོད་པའི་མི་རྣམས་གྱེན་དུ་ལྟ་ཞིང་ཀླུའི་སྤྲུལ་པ་བར་སྣང་གི་གནས་ལ་ཡོད་པ་
[043-286a7] ལ་ལྟ་སྟེ། གནས་འོག་ན་འདུག་ཀྱང་སྤྲིན་བླ་ན་ལྡིང་བར་སྣང་ངོ། །དེ་བཞིན་དུ་ཏིང་ངེ་འཛིན་འདི་ཐོབ་པའི་བྱང་ཆུབ་སེམས་དཔའ་ཡང་མཚན་ཉིད་མེད་པ་ལ་སྙོམས་པར་ཞུགས་


[043-286b0] [286B] 
[043-286b1] མཚན་ཉིད་ལས་རྣམ་པར་ལྡང་ངོ། །འདི་ལྟ་སྟེ་དཔེར་ན། ཚངས་པ་ཡིད་དུ་འོང་བ་ཞེས་བྱ་བའི་ཚངས་པའི་གཞལ་མེད་ཁང་ཆེན་པོ་རྣམ་དག་ཕུལ་ཞེས་བྱ་བ་ཡོད་དེ་
[043-286b2] གཞལ་མེད་ཁང་ཆེན་པོ་དེ་ལ་སྟོང་གི་འཇིག་རྟེན་ཐམས་ཅད་སྣང་ངོ། །སྟོང་ཕྲག་བཅུའི་འཇིག་རྟེན་ཐམས་ཅད་སྣང་ངོ། །སྟོང་ཕྲག་བརྒྱའི་འཇིག་རྟེན་ཐམས་ཅད་སྣང་ངོ། །སྟོང་
[043-286b3] གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལྷའི་གནས་དང་བཅས་པ། ཀླུའི་གནས་དང་བཅས་པ། གནོད་སྦྱིན་གྱི་གནས་དང་བཅས་པ་དྲི་ཟའི་གནས་དང་བཅས་པ། ལྷ་མ་
[043-286b4] ཡིན་གྱི་གནས་དང་བཅས་པ། ནམ་མཁའ་ལྡིང་གི་གནས་དང་བཅས་པ་མིའམ་ཅིའི་གནས་དང་བཅས་པ། ལྟོ་འཕྱེ་ཆེན་པོའི་གནས་དང་བཅས་པ། མིའི་འཇིག་རྟེན་དང་བཅས་པ། ངན་
[043-286b5] སོང་གི་རྒྱུད་གསུམ་དང་བཅས་པ། རི་རབ་དང་བཅས་པ། ཁོར་ཡུག་དང་བཅས་པ། རིན་པོ་ཆེའི་རི་དང་བཅས་པ། བཏང་བཟུང་དང་བཅས་པ། རྒྱ་མཚོ་དང་བཅས་པ། གླིང་བཞི་མ་འདྲེས་པ་འཁོར་དང་
[043-286b6] བཅས་པ། གྲོང་ཁྱེར་དང། གྲོང་རྡལ་དང། ཕོ་བྲང་འཁོར་དང་རྒྱལ་པོའི་གནས་དང་བཅས་པ། རི་དང། བྲག་དང། ཤིང་མང་པོ་སྣ་ཚོགས་དང་བཅས་པ། རིན་པོ་ཆེའི་རྒྱན་
[043-286b7] དང་བཅས་པ། སྨན་དང། ནགས་ཚལ་དང། རྫིང་དང། ལུ་མའི་རྒྱུན་དང། ཆུ་ཀླུང་དང། ཆུ་ཀླུང་ཆེན་པོ་དང། ཁོར་ཡུག་ཆེན་པོའི་མཐར་ཐུག་པ་ཐམས་ཅད་སྣང་སྟེ། དེ་


[043-287a0] [287A] 
[043-287a1] ༄༅། །ཡང་དེ་ཙམ་དུ་ཟད་ཀྱི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་གཏོགས་པ་ལས་ཆུང་ངུ་ན་རྡུལ་ཤིན་ཏུ་ཕྲ་བའི་གཟེགས་མ་པར་
[043-287a2] སྣང་གནས་ལ་འཕྱོ་བ་ལྟ་བུར་ཕྲ་བ་དང། ར་བ་དང། ཆུ་ཀླུང་ཡོངས་པ་དེ་དག་ཐམས་ཅད་ཀྱང། ཚངས་པའི་གཞལ་མེད་ཁང་འགྲོ་བ་ཐམས་ཅད་ན་ཕུལ་དུ་གྱུར་ཅིང། རྣམ་
[043-287a3] པར་དག་པའི་ལྷུན་ལ་གཟུགས་བརྙན་གྱི་ཚུལ་དུ་སྣང་ཞིང་རྣམ་པར་དམིགས་ལ་མཐོང་བར་གྱུར་ཀྱང། དེ་དག་ལ་ཐགས་ཐོགས་གང་ཡང་མེད་དོ། །དེ་ཡང་འདི་ལྟར་དཔེར་
[043-287a4] ན༑ མེ་ལོང་གི་དཀྱིལ་འཁོར་ལ་བཞིན་གྱི་གཟུགས་བརྙན་གྱི་སྣང་བ་བཞིན་དུ་གཞལ་མེད་ཁང་ཆེན་པོ་དེ་ལ་ཐམས་ཅད་ཀྱང་སྣང་ཐམས་ཅད་ཀྱང་གསལ། ཐམས་ཅད་
[043-287a5] ཀྱང་དམིགས་ཏེ། ཐམས་ཅད་ཀྱི་གཟུགས་བརྙན་དམིགས་པར་ཡོད་དོ། །དེ་བཞིན་དུ་བྱང་ཆུབ་སེམས་དཔའ་ཡང་སེམས་ཀྱི་ཁམས་ཐ་མི་དད་པ་ཞེས་བྱ་བའི་ཏིང་ངེ་འཛིན་
[043-287a6] འདིས་ཞིང་གི་རྒྱུད་ཀྱང་རབ་ཏུ་ཤེས་སོ། །སངས་རྒྱས་ཀྱི་རྒྱུད་ཀྱང་རབ་ཏུ་ཤེས་སོ། །སེམས་ཅན་གྱི་རྒྱུད་ཀྱང་རབ་ཏུ་ཤེས་སོ་།ཆོས་ཀྱི་རྒྱུད་ཀྱང་རབ་ཏུ་ཤེས་སོ། །སྤྱོད་པའི་
[043-287a7] རྒྱུད་ཀྱང་རབ་ཏུ་སྒྲུབ་བོ། །མོས་པའི་རྒྱུད་ཀྱང་ཡོངས་སུ་རྫོགས་པར་བྱེད་དོ། །ཏིང་ངེ་འཛིན་གྱི་རྒྱུད་ལ་ཡང་རྣམ་པར་འཕྲུལ་པར་བྱེད་དོ། །རྣམ་པར་ལྡང་བའི་རྒྱུད་ཀྱང་


[043-287b0] [287B] 
[043-287b1] །ཡེ་ཤེས་ཀྱི་རྒྱུད་ཀྱང་རབ་ཏུ་འཐོབ་བོ་།སྐད་ཅིག་གི་མཐའི་རྒྱུད་ལ་རབ་ཏུ་གནས་སོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་དེ་ནི་རྣམ་པར་འཕྲུལ་
[043-287b2] པ་བཅུས་ཀྱང་མཆོག་ཏུ་གྱུར་པ་ཡིན་ཏེ། བཅུ་གང་ཞེ་ན། འདི་ལྟར་སངས་རྒྱས་ཀྱི་རྣམ་པར་འཕྲུལ་པ་ནམ་མཁའི་དབྱིངས་ཀྱིས་ཀླས་པ་ཆོས་ཀྱི་དབྱིངས་ཀྱི་མཐས་གཏུགས་པ་དང་
[043-287b3] བྱང་ཆུབ་སེམས་དཔའི་རྣམ་པར་འཕྲུལ་པ་ཐ་དད་པ་མེད་པའི་མཐར་ཐུག་པ་ཐ་མི་དད་པའི་དབང་དམ་པའི་ཕ་རོལ་ཏུ་ཕྱིན་པ་དང། བྱང་ཆུབ་སེམས་དཔའི་སྤྱོད་པ་དང། སྨོན་ལམ་
[043-287b4] ཆེན་པོའི་རྣམ་པར་འཕྲུལ་པ་དེ་བཞིན་ཉིད་ལ་ཞུགས་ཤིང། སངས་རྒྱས་ཀྱི་མཛད་པའི་ཕ་རོལ་ཏུ་ཕྱིན་པ་ཐོབ་པ་དང། འཇིག་རྟེན་གྱི་ཁམས་རྣམ་པར་འཕྲུལ་པ་དམིགས་པ་ཐམས་
[043-287b5] ཅད་དོན་ཡོད་ཅིང་རྣམ་པར་དག་པས་འཇིག་རྟེན་གྱི་ཁམས་ཐམས་ཅད་རབ་ཏུ་སྣང་བར་བྱ་བའི་བྱིན་གྱི་རླབས་ཅན་དང། སེམས་ཅན་ཐམས་ཅད་རྣམ་པར་འཕྲུལ་པ་བསམ་གྱིས་མི་
[043-287b6] ཁྱབ་པའི་ལས་རྣམ་པར་སྨིན་པ་སྒྱུ་མ་ལྟ་བུ་ལ་འཇུག་པ་དང་ཡེ་ཤེས་དང། ཏིང་ངེ་འཛིན་གྱི་རྣམ་པར་འཕྲུལ་པ་ཡངས་པ་དང་ཕྲ་བའི་ཏིང་ངེ་འཛིན་གྱི་མཚན་མ་དང། ཏིང་ངེ་འཛིན་
[043-287b7] ལས་ལྡང་བ་ཤེས་པ་དང། འདི་ལྟ་སྟེ། བྱང་ཆུབ་སེམས་དཔའི་མཐུ་དང། བྱང་ཆུབ་སེམས་དཔའི་ཁོང་དུ་ཆུད་པས་དེ་བཞིན་གཤེགས་པའི་ཡུལ་ལ་འཇུག་ཅིང་འབྱུང་བ་དང་


[043-288a0] [288A] 
[043-288a1] ༄༅། །དེ་བཞིན་གཤེགས་པའི་སྐུ་སྟོན་པའི་རྣམ་པར་འཕྲུལ་པ་དང། གཞན་ཡང་བྱང་ཆུབ་སེམས་དཔའ་སངས་རྒྱས་སྤྲུལ་པ་དང་སངས་རྒྱས་སུ་བྱིན་གྱིས་
[043-288a2] བརླབས་པ་དང། ཆོས་ཀྱི་འཁོར་ལོ་སྤྲུལ་པ་དང། འདུལ་བ་བྱིན་གྱིས་བརླབ་པ་བྱེད་ཅིང། དེ་བཞིན་གཤེགས་པའི་རིགས་དང་རྒྱུད་དུ་སྐྱེ་བ་དང། སངས་རྒྱས་ཀྱི་སྒྲ་གྲག་པར་
[043-288a3] བྱ་བ་རབ་ཏུ་སྒྲུབ་པའི་རྫུ་འཕྲུལ་དང། རྣམ་པར་འཕྲུལ་པ་སེམས་ལྟར་མགྱོགས་པའི་ཕ་རོལ་ཏུ་ཕྱིན་པ་ཡིན། གཞན་ཡང་བྱང་ཆུབ་སེམས་དཔའ་སངས་རྒྱས་བརྗོད་པ་མེད་པའི་
[043-288a4] བསྟན་པ་དང། ལྡེམ་པོ་དག་རབ་ཏུ་ཤེས་ཏེ། ཆོས་ཀྱི་སྒོ་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པའི་ཡང་བརྗོད་དུ་མེད་པས་ཆོས་ཀྱི་འཁོར་ལོ་རྣམ་པར་འཕྲུལ་པ་དག་སྟོན་པར་
[043-288a5] བྱེད་དོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཉིན་ཞག་གི་གྲངས་དང། ཡུད་དུ་ཡན་མན་དང། ཟླ་བའི་གྲངས་དང་ལོ་དང། བསྐལ་པའི་གྲངས་རབ་ཏུ་
[043-288a6] ཤེས་ཏེ། སྐད་ཅིག་གཅིག་དང་ལྡན་པའི་ཡེ་ཤེས་ཀྱི་དུས་གསུམ་མངོན་པར་བསྒྲུབ་པའི་རྣམ་པར་འཕྲུལ་པ་ཡང་དག་པར་སྟོན་ཏེ། བྱང་ཆུབ་སེམས་དཔའ་སྤྱོད་པ་རྣམ་པར་
[043-288a7] འཕྲུལ་པ་བཅུ་པོ་འདི་དག་ལའང་ཕ་རོལ་ཏུ་ཕྱིན་པ་ཐོབ་པ་ཡིན་ཏེ། ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་


[043-288b0] [288B] 
[043-288b1] ཞེས་བྱ་བ་སྟེ་བརྒྱད་པའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བདག་གི་ལུས་དང། མིག་
[043-288b2] གི་སྐྱེ་མཆེད་ནས། ཡིད་ཀྱི་སྐྱེ་མཆེད་ཀྱི་མཐར་ཐུག་པའི་བར་དུ་བྱང་ཆུབ་སེམས་དཔའི་ཏིང་ངེ་འཛིན་ཆོས་ཀྱི་དབྱིངས་ལ་དབང་བསྒྱུར་བ་ཞེས་བྱ་བ་ལ་སྙོམས་པར་འཇུག་སྟེ་
[043-288b3] བདག་གི་བ་སྤུའི་ཁུང་བུ་རེ་རེར་ཡང་བྱང་ཆུབ་སེམས་དཔའི་ཏིང་ངེ་འཛིན་ཆོས་ཀྱི་དབྱིངས་ལ་དབང་བསྒྱུར་བ་ལ་སྙོམས་པར་འཇུག་གོ་དེའི་རང་བཞིན་གྱི་ཆོས་ཉིད་ཀྱང་དེར་
[043-288b4] བྱིན་གྱིས་རློབ་སྟེ། དེ་ཉིད་ནས་འཇིག་རྟེན་ཡང་རབ་ཏུ་ཤེས་སོ་།འཇིག་རྟེན་གྱི་ཆོས་ཀྱང་རབ་ཏུ་ཤེས་སོ། །འཇིག་རྟེན་གྱི་ཁམས་ཀྱང་རབ་ཏུ་ཤེས་སོ། །འཇིག་རྟེན་གྱི་ཁམས་བྱེ་
[043-288b5] བ་ཁྲག་ཁྲིག་བརྒྱ་སྟོང་ཡང་རབ་ཏུ་ཤེས་སོ། །འཇིག་རྟེན་གྱི་ཁམས་གྲངས་མེད་པ་ཡང་རབ་ཏུ་ཤེས་སོ། །འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་
[043-288b6] ཕྲ་བ་སྙེད་ཀྱང་རབ་ཏུ་ཤེས་སོ། །འཇིག་རྟེན་གྱི་ཁམས་དེ་དག་ཀྱང་བྱང་ཆུབ་སེམས་དཔའི་ཡོན་ཏན་ཡོངས་སུ་རྫོགས་ཤིང་དག་པས་རྣམ་པར་དག་ལ་འོད་གསལ་ཤིང་རྒྱན་བཟང་
[043-288b7] བོ་ཤིན་ཏུ་མང་བས་རྣམ་པ་དུ་མར་བརྒྱན་ཅིང། རིན་པོ་ཆེ་བཟང་པོ་སྣ་ཚོགས་ཀྱིས་ཤིན་ཏུ་གང་བར་མཐོང་སྟེ། དེ་ན་བསྐལ་པ་བརྒྱར་ཡང་བྱང་ཆུབ་ཀྱི་སྤྱད་པ་སྤྱོད་ཅིང་གནས་


[043-289a0] [289A] 
[043-289a1] ༄༅། །སོ༑ ༑བསྐལ་པ་སྟོང་དང། བསྐལ་པ་ཁྲག་ཁྲིག་དང་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དང། བསྐལ་པ་ཚད་མེད་པ་དང། བསྐལ་པ་གྲངས་མེད་
[043-289a2] པ་དང། བསྐལ་པ་དཔག་ཏུ་མེད་པ་དང། བསྐལ་པ་མུ་མེད་པ་དང་བསྐལ་པ་བགྲང་དུ་མེད་པ་དང། བསྐལ་པ་མཐའ་ཡས་པ་དང། བསྐལ་པ་མཚུངས་པ་མེད་པ་དང་
[043-289a3] བསྐལ་པ་བསམ་གྱིས་མི་ཁྱབ་པ་དང། བསྐལ་པ་གཞལ་དུ་མེད་པ་དང། བསྐལ་པ་བརྗོད་དུ་མེད་པ་དང། བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པ་དང། བསྐལ་པ་
[043-289a4] སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་དུ་བྱང་ཆུབ་སེམས་དཔའི་སྤྱད་པ་སྤྱོད་ཅིང་གནས་སོ། །ཡོངས་སུ་རྒྱུན་མི་གཅོད་དོ། །དེ་ན་
[043-289a5] དེ་ལྟར་བྱང་ཆུབ་སེམས་དཔའ་དེ་མཉམ་པར་བཞག་པས་སྙོམས་པར་འཇུག་གོ་རྣམ་པར་ལྡང་ངོ། །དེ་དེ་ལྟར་ཏིང་ངེ་འཛིན་དེ་ལ་སྙོམས་པར་ཞུགས་ཤིང། རྣམ་པར་
[043-289a6] ལྡང་བ་དང། འཇིག་རྟེན་གྱི་ཁམས་མངོན་པར་བསྒྲུབ་པ་དག་ཀྱང་རབ་ཏུ་སྤྱོད་དོ། །དེར་ཡང་སེམས་ཅན་གྱི་ཁམས་ཡོངས་སུ་སྨིན་པར་བྱེད་དོ། །ཆོས་ཀྱི་དབྱིངས་ཁོང་དུ་
[043-289a7] ཆུད་པར་བྱེད་དོ། །དུས་ཤེས་པར་བྱ་བ་རབ་ཏུ་རྟོགས་པར་བྱེད་དོ་།ཆོས་བསྟན་པ་ཤིན་ཏུ་བྱིན་གྱིས་རློབ་བོ། །ཆགས་པ་མེད་ཅིང་ཐོགས་པ་མེད་པའི་རྒྱུད་ཡོངས་སུ་རྫོགས་


[043-289b0] [289B] 
[043-289b1] །ཆོས་ཀྱི་དབྱིངས་ཀྱི་དབང་གིས་མིག་ཐ་དད་པ་མེད་པའང་ཁོང་དུ་ཆུད་པ་ཡིན། རྣ་བ་ཐ་དད་པ་མེད་པའི་དམ་པའི་ཕ་རོལ་ཏུ་ཕྱིན་པ་ཡིན། སྣ་ཐ་དད་པ་མེད་པ་ལ་མཁས་
[043-289b2] པར་གྱུར་པ་ཡིན། ལྕེ་ཐ་དད་པ་མེད་པའི་བསླབ་པ་ཡིན། ལུས་ཐ་དད་པ་མེད་པ་ཤིན་ཏུ་གྲུབ་པ་ཡིན། སེམས་ཐ་དད་པ་མེད་པའི་རྗེས་སུ་སོང་ཞིང་ཁོང་དུ་
[043-289b3] ཆུད་པ་ཡིན་ཏེ། དེ་དེ་ལྟ་བུའི་ཡེ་ཤེས་དང་ལྡན་པས་གཟུངས་ཁྲག་ཁྲིག་སྟོང་ཕྲག་བཅུའི་ཆོས་སྣང་བ་འབྱུང་ངོ། །སྤྱོད་པ་ཡོངས་སུ་དག་པ་ཁྲག་ཁྲིག་སྟོང་ཕྲག་བཅུ་ཡོངས་སུ་
[043-289b4] འགྲུབ་བོ། །དབང་པོ་ཐམས་ཅད་མངོན་པར་ཤེས་པ་ཁྲག་ཁྲིག་སྟོང་ཕྲག་བཅུ་རབ་ཏུ་གནོན་ཏོ། །མངོན་པར་ཤེས་པ་ཁྲག་ཁྲིག་སྟོང་ཕྲག་བཅུ་ཡོངས་སུ་རྫོགས་པར་འགྱུར་རོ། །
[043-289b5] ཏིང་ངེ་འཛིན་ཁྲག་ཁྲིག་སྟོང་ཕྲག་བཅུ་ཡོངས་སུ་གནོན་ཏོ་།རྫུ་འཕྲུལ་ཁྲག་ཁྲིག་སྟོང་ཕྲག་བཅུ་ཡོངས་སུ་འགྲུབ་བོ་།སྟོབས་ཁྲག་ཁྲིག་སྟོང་ཕྲག་བཅུ་རྣམ་པར་འཕེལ་ལོ། །བསམ་
[043-289b6] པ་ཁྲག་ཁྲིག་སྟོང་ཕྲག་བཅུ་ཡོངས་སུ་རྫོགས་པར་འགྱུར་རོ་།བྱིན་གྱི་རླབས་ཁྲག་ཁྲིག་སྟོང་ཕྲག་བཅུ་ཡང་དག་པར་སྟོན་ཏོ་།རྣམ་པར་འཕྲུལ་པ་ཁྲག་ཁྲིག་སྟོང་ཕྲག་བཅུ་མངོན་
[043-289b7] སུམ་དུ་འགྱུར་རོ། །བྱང་ཆུབ་སེམས་དཔའི་ཆགས་པ་མེད་པ་ཁྲག་ཁྲིག་སྟོང་ཕྲག་བཅུ་ཡང་དག་པར་འགྲུབ་བོ། །བྱང་ཆུབ་སེམས་དཔའི་ཚོགས་ཁྲག་ཁྲིག་སྟོང་ཕྲག་བཅུ་


[043-290a0] [290A] 
[043-290a1] ༄༅། །ཡོངས་སུ་རྫོགས་པར་འགྱུར་རོ། །བྱང་ཆུབ་སེམས་དཔའི་རིགས་ཁྲག་ཁྲིག་སྟོང་ཕྲག་བཅུས་ཡོངས་སུ་སྦྱོར་ཞིང་ཀུན་ཏུ་འགྲོའོ། །བྱང་ཆུབ་སེམས་
[043-290a2] དཔའི་ཚུལ་ཁྲག་ཁྲིག་སྟོང་ཕྲག་བཅུས་ཡོངས་སུ་སྣང་བར་འགྱུར་རོ། །དོན་ཁྲག་ཁྲིག་སྟོང་ཕྲག་བཅུ་ཤིན་ཏུ་སྟོན་ཏོ། །སྨོན་ལམ་ཁྲག་ཁྲིག་སྟོང་ཕྲག་བཅུ་དང་ཡང་དག་པར་ལྡན་
[043-290a3] ནོ༑ ༑ཡོངས་སུ་བསྔོ་བ་ཁྲག་ཁྲིག་སྟོང་ཕྲག་བཅུ་ཤིན་ཏུ་སྟོན་ཏོ། །བྱང་ཆུབ་སེམས་དཔའི་སྐྱོན་མེད་པ་ཁྲག་ཁྲིག་སྟོང་ཕྲག་བཅུ་ཡོངས་སུ་དག་པར་བྱེད་དོ། །ཆོས་ཀྱི་སྒོ་ཁྲག་ཁྲིག་
[043-290a4] སྟོང་ཕྲག་བཅུ་རབ་ཏུ་སྣང་བར་བྱེད་དོ། །བྱང་ཆུབ་སེམས་དཔའི་བསྟན་པ་ཁྲག་ཁྲིག་སྟོང་ཕྲག་བཅུ་ཡོངས་སུ་རྫོགས་པར་བྱེད་དོ་།བྱང་ཆུབ་སེམས་དཔའི་རྣམ་པར་དག་པ་ཁྲག་
[043-290a5] ཁྲིག་སྟོང་ཕྲག་བཅུ་རྣམ་པར་དག་པར་བྱེད་དེ༑ བྱང་ཆུབ་སེམས་དཔའི་ཏིང་ངེ་འཛིན་ཆོས་ཀྱི་དབྱིངས་ལ་དབང་བསྒྱུར་བ་འདི་ལ་གནས་པའི་བྱང་ཆུབ་སེམས་དཔའ་སེམས་
[043-290a6] དཔའ་ཆེན་པོ་ནི་ཡོན་ཏན་གྱི་ཚོགས་དུ་མ་དང་ལྡན་པ་ཡིན། ཡོན་ཏན་གྱི་ཚོགས་ཚད་མེད་པ་དང་ལྡན་པ་ཡིན། ཡོན་ཏན་གྱི་ཚོགས་མཐའ་ཡས་པ་དང་ལྡན་པ་ཡིན། ཡོན་ཏན་
[043-290a7] གྱི་ཚོགས་བསམ་གྱིས་མི་ཁྱབ་པ་དང་ལྡན་པ་ཡིན། ཡོན་ཏན་གྱི་ཚོགས་མཚུངས་པ་མེད་པ་དང་ལྡན་པ་ཡིན། ཡོན་ཏན་གྱི་ཚོགས་གཞལ་དུ་མེད་པ་དང་ལྡན་པ་ཡིན། ཡོན་


[043-290b0] [290B] 
[043-290b1] ཡོན་ཏན་གྱི་ཚོགས་ཟད་མི་ཤེས་པ་དང་ལྡན་པ་ཡིན། ཡོན་ཏན་གྱི་ཚོགས་ཀུན་ཏུ་མཐའ་ཡས་པ་དང་ལྡན་པ་ཡིན། ཡོན་ཏན་གྱི་
[043-290b2] ཚོགས་དེ་དག་གིས་བྱང་ཆུབ་སེམས་དཔའ་ཤིན་ཏུ་སྦྱངས་པ་ཡིན་ཡང་དག་པར་བྱང་བར་བྱས་པ་ཡིན། རབ་ཏུ་བརྒྱན་པ་ཡིན། ཡོངས་སུ་བཟུང་བ་ཡིན། ཡང་དག་པར་གྲུབ་
[043-290b3] པར་བྱས་པ་ཡིན། ཡང་དག་པར་བརྗོད་པ་ཡིན། ཉེ་བར་བརྟན་པ་ཡིན་མཐུན་པའི་འབྲས་བུ་དང་ལྡན་པར་བྱས་པ་ཡིན། བྱང་ཆུབ་སེམས་དཔའི་ཏིང་ངེ་འཛིན་ཆོས་ཀྱི་དབྱིངས་
[043-290b4] ལ་དབང་བསྒྱུར་བ་འདི་ལ་གནས་པའི་བྱང་ཆུབ་སེམས་དཔའ་དེ་ལ་ནི། ཤར་ཕྱོགས་ལོགས་ཀྱི་སངས་རྒྱས་ཀྱི་ཞིང་གྲངས་མེད་པ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་དེ་
[043-290b5] བཞིན་གཤེགས་པ་མཚན་མཐུན་པའི་མཚན་གཅིག་ལ་ཡང་རྣམ་པར་བརྟག་ཅིང། རྣམ་པར་དབྱེ་བའི་རྣམ་པ་སངས་རྒྱས་ཀྱི་ཞིང་གྲངས་མེད་པ་སྟོང་ཕྲག་བཅུའི་རྡུལ་ཤིན་ཏུ་ཕྲ་
[043-290b6] བ་སྙེད་མངའ་ཞིང་མཚན་གཅིག་ལ་ཇི་ལྟ་བ་དེ་བཞིན་དུ་མཚན་རེ་རེ་ལས་རྣམ་པར་བརྟག་ཅིང། རྣམ་པར་དབྱེ་བའི་རྣམ་པ་སངས་རྒྱས་ཀྱི་ཞིང་གྲངས་མེད་པ་སྟོང་ཕྲག་བཅུའི་རྡུལ་
[043-290b7] ཤིན་ཏུ་ཕྲ་བ་སྙེད་མངའ་བ་ཤ་སྟག་གིས་བྱིན་གྱིས་བརླབ་པ་མཛད་དོ། །ཤར་ཕྱོགས་སུ་ཇི་ལྟ་བ་དེ་བཞིན་དུ་ལྷོ་ཕྱོགས་དང་དེ་བཞིན་དུ་ནུབ་ཕྱོགས་དང། དེ་བཞིན་དུ་བྱང་ཕྱོགས་


[043-291a0] [291A] 
[043-291a1] ༄༅། །དང༑ དེ་བཞིན་དུ་བྱང་ཤར་གྱི་ཕྱོགས་མཚམས་དང། དེ་བཞིན་དུ་ཤར་ལྷོའི་ཕྱོགས་མཚམས་དང། དེ་བཞིན་དུ་ལྷོ་ནུབ་ཀྱི་ཕྱོགས་མཚམས་དང། དེ་
[043-291a2] བཞིན་དུ་ནུབ་བྱང་གི་ཕྱོགས་མཚམས་དང། དེ་བཞིན་དུ་འོག་གི་ཕྱོགས་དང། དེ་བཞིན་དུ་སྟེང་གི་ཕྱོགས་ཀྱི་སངས་རྒྱས་ཀྱི་ཞིང་གྲངས་མེད་པ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་
[043-291a3] སྙེད་ཀྱི་དེ་བཞིན་གཤེགས་པ་མཚན་རྣམ་པར་དགོད་པ་གཅིག་ཏུ་མཐུན་པ་ཤ་སྟག་བྱང་ཆུབ་སེམས་དཔའ་དེ་ལ་བྱིན་གྱིས་རློབ་པ་མཛད་ཅིང་ཞལ་མངོན་པར་སྟོན་ཏོ། །
[043-291a4] བྱང་ཆུབ་སེམས་དཔའ་དེའི་སངས་རྒྱས་ཀྱི་ཞིང་རྣམ་པར་དག་པ་ཡང་བྱིན་གྱིས་རློབ་པ་མཛད་དོ། །དེ་བཞིན་གཤེགས་པའི་སྲས་ཀྱི་ཐུ་བོར་བརྗོད་པའི་ཕྱིར་ལུས་ཚད་མེད་པ་
[043-291a5] ཡང་རབ་ཏུ་བརྗོད་པ་མཛད་དོ། །དེ་བཞིན་གཤེགས་པའི་སྤྱན་བསམ་གྱིས་མི་ཁྱབ་པའང་རབ་ཏུ་བསྟན་ཏོ། །དེ་བཞིན་གཤེགས་པའི་སྙན་ཚད་མེད་པའང་ཤིན་ཏུ་བརྗོད་དོ།།
[043-291a6] དེ་བཞིན་གཤེགས་པའི་ཤངས་མི་བསྙེངས་པའི་དགོངས་པ་དང་ལྡན་པ་ཡང་རབ་ཏུ་བསྟན་ཏོ། །དེ་བཞིན་གཤེགས་པའི་སྲས་ཀྱི་ཐུ་བོའི་ཡོན་ཏན་ཕུན་སུམ་ཚོགས་པ་ཡང་
[043-291a7] ཡང་དག་པར་བསྟན་ཏོ། །དེ་བཞིན་གཤེགས་པའི་རྫུ་འཕྲུལ་རྗེས་སུ་བསྒྲགས་པ་ཡང་རབ་ཏུ་བཤད་དོ། །དེ་བཞིན་གཤེགས་པའི་བྱང་ཆུབ་མཐའ་དང་དབུས་མེད་པ་ཡང་


[043-291b0] [291B] 
[043-291b1] །དེ་བཞིན་གཤེགས་པའི་གསུང་དགོངས་པས་རྣམ་པར་དག་པའང་ཐོབ་པར་མཛད་དོ། །དེ་བཞིན་གཤེགས་པའི་ཆོས་ཀྱི་འཁོར་ལོ་ཕྱིར་མི་ལྡོག་པ་ཡང་
[043-291b2] ཡང་དག་པར་སྟོན་ཏོ། །དེ་བཞིན་གཤེགས་པའི་འཁོར་མཐའ་ཡས་པ་ཡང་རྣམ་པར་དམིགས་པ་མཛད་དོ། །དེ་བཞིན་གཤེགས་པའི་ཆོས་ལྡེམ་པོ་དག་མཐའ་ཡས་པ་ལའང་རབ་ཏུ་
[043-291b3] གཞུག་པ་མཛད་དོ། །དེ་བཞིན་གཤེགས་པའི་དགེ་བའི་རྩ་བ་ཡང་ཡང་དག་པར་བརྗོད་དོ། །དེ་བཞིན་གཤེགས་པའི་མཉམ་པ་ཉིད་ལའང་ཡང་དག་པར་ཞུགས་པ་མཛད་དོ། །དེ་
[043-291b4] བཞིན་གཤེགས་པའི་རིགས་དང་རྒྱུད་དུས་ཀྱི་ཚད་དང་མཉམ་པ་ཡང་རབ་ཏུ་བརྗོད་དོ། །དེ་བཞིན་གཤེགས་པའི་ཆོས་ཀྱི་རྣམ་པ་དང་བྱེ་བྲག་ཐམས་ཅད་ཀྱང་ཤིན་ཏུ་བསྟན་ཏོ། །
[043-291b5] དེ་བཞིན་གཤེགས་པའི་ཆོས་ཀྱི་བྱིན་གྱི་རླབས་རྣམ་པར་དམིགས་པར་བྱ་བའང་རབ་ཏུ་བརྗོད་དོ། །དེ་བཞིན་གཤེགས་པའི་ཞིང་བསྟན་པ་ཡང་བྱིན་གྱིས་བརླབ་པ་མཛད་དོ། །དེ་
[043-291b6] བཞིན་གཤེགས་པའི་གསུང་ཆོས་ཀྱི་སྤྲིན་གྱི་ཆར་ཡང་རབ་ཏུ་འབེབས་སོ། །སངས་རྒྱས་ཀྱི་ཞིང་ཐམས་ཅད་རྣམ་པར་དམིགས་པར་བྱ་བ་ཡང་ཡོངས་སུ་བསྟན་ཏོ། །སངས་རྒྱས་
[043-291b7] ཐམས་ཅད་ཀྱི་སྙོམས་པར་འཇུག་པ་ཡང་རབ་ཏུ་བརྗོད་དོ། །སངས་རྒྱས་ཐམས་ཅད་ཀྱི་འཁོར་ཀུན་ནས་འདུས་པ་གཅིག་ནས་གཅིག་ཏུ་བརྒྱུད་པ་ཡང་རྣམ་པར་དམིགས་པ་མཛད་དོ།།


[043-292a0] [292A] 
[043-292a1] ༄༅། །སངས་རྒྱས་ཐམས་ཅད་ཀྱི་ཆོས་བསམ་གྱིས་མི་ཁྱབ་པའང་བྱིན་གྱིས་བརླབ་པར་མཛད་དོ། །ཆོས་ཐམས་ཅད་མཉམ་པ་ཉིད་ཀྱང་ཡང་དག་པར་བསྟན་
[043-292a2] ཏོ༑ ༑ཆོས་ཐམས་ཅད་མི་འཕོ་ཞིང་རྒྱུན་འཆད་པ་མེད་པ་ཡང་ཁོང་དུ་ཆུད་པར་མཛད་དོ། །ཆོས་ཀྱི་དཀྱིལ་འཁོར་ཐམས་ཅད་ཀྱི་རྗེས་སུ་འགྲོ་བ་ཡང་རབ་ཏུ་རྫོགས་པར་མཛད་
[043-292a3] དོ༑ ༑དེ་བཞིན་གཤེགས་པའི་ཡོན་ཏན་ཚད་མེད་པ་ཡང་ཡོངས་སུ་བསྟན་ཏོ། །ཏིང་ངེ་འཛིན་གྱི་དཀྱིལ་འཁོར་ཐམས་ཅད་སྦྱང་བ་ཡང་ཁོང་དུ་ཆུད་པར་མཛད་དོ། །སེམས་སྒྱུ་
[043-292a4] མ་ལྟ་བུ་མཐར་ཐུག་པ་མེད་པ་ཡང་རབ་ཏུ་བསྒྲུབ་པ་མཛད་དོ་།ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའི་ཏིང་ངེ་འཛིན་ཆོས་ཀྱི་དབྱིངས་ལ་དབང་བསྒྱུར་བ་འདི་ལ་
[043-292a5] གནས་པའི་བྱང་ཆུབ་སེམས་དཔའ་ནི། སངས་རྒྱས་བཅོམ་ལྡན་འདས་མཚན་ཐ་དད་པ། མཚན་རེ་རེ་ཞིང་ཡང་རྣམ་པར་དབྱེ་བའི་བྱེ་བྲག་སངས་རྒྱས་ཀྱི་ཞིང་གྲངས་མེད་པ་
[043-292a6] སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་མངའ་བ་མཚན་དེ་དག་རེ་རེའི་རྣམ་པར་དབྱེ་བའི་རྣམ་གྲངས་ཀྱང། སངས་རྒྱས་ཀྱི་ཞིང་གྲངས་མེད་པ་སྟོང་ཕྲག་བཅུའི་རྡུལ་ཤིན་ཏུ་
[043-292a7] ཕྲ་བ་སྙེད་མངའ་བ་དག་གིས་མཐའ་དང་དབུས་མེད་པའི་ཚུལ་དུ་ལུས་ཀྱང་བྱིན་གྱིས་བརླབ་པ་མཛད་དོ། །ཆགས་པ་མེད་པའི་ཚུལ་དུ་སེམས་ཀྱང་བྱིན་གྱིས་བརླབ་པ་མཛད་


[043-292b0] [292B] 
[043-292b1] ༑ཆོས་ཐམས་ཅད་ཉམས་པ་མེད་པ་ལ་གཞོལ་བར་དྲན་པའང་བྱིན་གྱིས་བརླབ་པ་མཛད་དོ། །ཆོས་ཐམས་ཅད་རྟོགས་པར་ཁོང་དུ་ཆུད་པར་བློ་གྲོས་ཀྱང་བྱིན་གྱིས་བརླབ་པ་
[043-292b2] མཛད་དོ། །ཆོས་ཐམས་ཅད་ཤིན་ཏུ་འཛིན་པར་རིག་པའང་བྱིན་གྱིས་བརླབ་པ་མཛད་དོ། །ཆོས་ཐམས་ཅད་ཡངས་ཤིང་འབྱམས་ཀླས་པའི་ཚུལ་དུ་བློ་ཡང་བྱིན་གྱིས་བརླབ་པ་
[043-292b3] མཛད་དོ། །མངོན་པར་ཤེས་པ་རྣོན་པོས་ཆོས་ཐ་མི་དད་པ་མཁས་པས་ཁོང་དུ་ཆུད་པར་དབང་པོ་ཚད་མེད་པའང་བྱིན་གྱིས་བརླབ་པ་མཛད་དོ། །བྱིན་གྱི་རླབས་ཀྱིས་ཆོས་ཀྱི་དབྱིངས་
[043-292b4] ཁོང་དུ་ཆུད་པའི་ཚུལ་དུ་སྤྱོད་ཡུལ་ཐོགས་པ་མེད་པ་ཡང་བྱིན་གྱིས་བརླབ་པ་མཛད་དོ། །བསྒྲིབས་པ་མེད་པའི་ཡེ་ཤེས་རྣམ་པར་དག་པར་ཡེ་ཤེས་ལ་འཇུག་པའང་བྱིན་གྱིས་བརླབ་
[043-292b5] པ་མཛད་དོ། །འཇིག་རྟེན་གྱི་ཁམས་ཐམས་ཅད་དུ་རྣམ་པར་འཕྲུལ་པ་ཡང་དག་པར་སྟོན་པར་མངོན་པར་འཚང་རྒྱ་བའང་བྱིན་གྱིས་བརླབ་པ་མཛད་དོ། །ཀྱེ༑ རྒྱལ་བའི་སྲས་དག་
[043-292b6] དེ་ལྟར་བྱང་ཆུབ་སེམས་དཔའི་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི་རྒྱ་མཚོའི་སྒོ་བཅུ་ལ་ཤིན་ཏུ་རྟོགས་པ་ཡིན་ཏེ། བཅུ་གང་ཞེ་ན། འདི་ལྟར་སངས་རྒྱས་རྒྱ་
[043-292b7] མཚོ་མཐོང་བས་རྟོགས་པ་ཡིན། སེམས་ཅན་རྒྱ་མཚོ་མིང་གིས་ཁོང་དུ་ཆུད་པ་ཡིན། ཆོས་རྒྱ་མཚོ་ཡེ་ཤེས་ཀྱིས་རབ་ཏུ་རྟོགས་པ་ཡིན་ཞིང་རྒྱ་མཚོ་ལ་དངོས་པོ་མེད་པར་


[043-293a0] [293A] 
[043-293a1] ༄༅། །གནས་ཤིང། མངོན་པར་འདུས་མ་བྱས་པའི་བསམ་པས་རྗེས་སུ་འབྲང་བ་ཡིན་ཏེ། ཡོན་ཏན་རྒྱ་མཚོ་ཕུན་སུམ་ཚོགས་པས་རབ་ཏུ་རྟོགས་པ་ཡིན། ཡེ་
[043-293a2] ཤེས་ཀྱི་རྣམ་པར་འཕྲུལ་པ་རྒྱ་མཚོ་རྣམ་པར་དམིགས་པས་ཁོང་དུ་ཆུད་པ་ཡིན། དབང་པོ་རྒྱ་མཚོ་རྣམ་པར་ཕྱེ་བ་ལ་མཁས་པའི་སའི་ཡེ་ཤེས་ཀྱིས་ཁོང་དུ་ཆུད་པ་ཡིན། སེམས་
[043-293a3] རྒྱ་མཚོ་སེམས་ཅན་གྱི་རིས་ཐམས་ཅད་ཀྱི་སེམས་ཐ་དད་པ་དང་སེམས་ཡངས་པ་དང། སེམས་ཚད་མེད་པ་ཡོངས་སུ་ཤེས་པས་ཁོང་དུ་ཆུད་པ་ཡིན། སྤྱོད་པ་རྒྱ་མཚོ་སྨོན་ལམ་གྱིས་
[043-293a4] ཡོངས་སུ་རྫོགས་པར་བྱེད་པ་ཡིན། སྨོན་ལམ་རྒྱ་མཚོ་མཐའ་ལས་བརྒལ་བར་འབྱུང་བ་རྣམ་པར་དག་པས་ཡོངས་སུ་གྲུབ་པར་བྱེད་པ་ཡིན་ཏེ། འདི་དག་ནི་བྱང་ཆུབ་སེམས་དཔའ་
[043-293a5] དེ་རྒྱ་མཚོའི་སྒོ་བཅུ་ལ་ཤིན་ཏུ་རྟོགས་པ་རྣམས་སོ། །བྱང་ཆུབ་སེམས་དཔའ་དེ་ནི་མཆོག་ཏུ་བྱ་བ་བཅུ་འཐོབ་པ་ཡིན་ཏེ། བཅུ་གང་ཞེ་ན། འདི་ལྟར་སེམས་ཅན་ཐམས་ཅད་ཀྱི་ཕུལ་དུ་
[043-293a6] བྱ་བ་འཐོབ་པ་ཡིན། ལྷ་ཐམས་ཅད་ཀྱི་མཆོག་ཏུ་བྱ་བ་འཐོབ་པ་ཡིན། ཚངས་པ་ཁྱུ་མཆོག་ཐམས་ཅད་ཀྱི་ནང་ན་ཆགས་པ་མེད་པ་འཐོབ་པ་ཡིན། འཇིག་རྟེན་ཐམས་ཅད་ཀྱིས་མི་
[043-293a7] འཕྲོགས་པ་འཐོབ་པ་ཡིན། འགྲོ་བ་ཐམས་ཅད་ཀྱིས་མི་ཐུབ་པ་འཐོབ་པ་ཡིན། འགྲོ་བ་ཐམས་ཅད་དང་ཐ་མི་དད་པ་འཐོབ་པ་ཡིན། ལམ་གྱི་རྒྱུད་ཐམས་ཅད་ནས་འབྱུང་བ་འཐོབ་


[043-293b0] [293B] 
[043-293b1] སྐྱེ་བ་ཐམས་ཅད་དུ་དབང་ཕྱུག་འཐོབ་པ་ཡིན་སངས་རྒྱས་ཀྱི་ཆོས་ཐམས་ཅད་ལ་དབང་འཐོབ་པ་ཡིན། འབྱུང་བའི་རྣམ་པར་འཕྲུལ་པ་ཐམས་ཅད་ལ་སྟོབས་དང་ཤུགས་
[043-293b2] འཐོབ་པ་ཡིན། འདི་དག་ནི་བྱང་ཆུབ་སེམས་དཔས་མཆོག་ཏུ་བྱ་བ་བཅུ་འཐོབ་པའོ། །བྱང་ཆུབ་སེམས་དཔའ་དེ་ནི་སྟོབས་བཅུས་སེམས་ཅན་གྱི་ཁམས་སུ་ནན་ཏན་བྱེད་པ་ཡིན་ཏེ། བཅུ་
[043-293b3] གང་ཞེ་ན། འདི་ལྟར་འགྲོ་བ་ཐམས་ཅད་འདུལ་བའི་སྟོབས་ཀྱིས་འབྱུང་བའི་དེད་དཔོན་དུ་འགྱུར་བ་དང། བརྩོན་འགྲུས་ཀྱི་སྟོབས་ཀྱིས་ཕྱིར་མི་ལྡོག་པ་དང། ཆགས་པ་མེད་པའི་སྟོབས་
[043-293b4] ཀྱིས་དྲི་མ་མེད་པ་དང། ཞི་བའི་སྟོབས་ཀྱིས་སྒྲིབ་པ་མེད་པ་དང། སེམས་ཀྱི་རྒྱུད་ཡོངས་སུ་བསྒྱུར་བའི་སྟོབས་ཀྱིས་ཆོས་ཐམས་ཅད་ལ་དབང་བསྒྱུར་བ་དང། རང་བཞིན་གྱི་ཆོས་ཀྱི་
[043-293b5] སྟོབས་ཀྱིས་དོན་གྱི་དབང་དང། བསྒྲིབས་པ་མེད་པའི་ཆོས་ཀྱིས་ཤེས་རབ་ཆེ་བ་དང། མི་འཇིགས་པའི་སྟོབས་ཀྱིས་ཆོས་སྟོན་པ་དང། ཐ་དད་པ་ཡང་དག་པར་ཤེས་པའི་སྟོབས་
[043-293b6] ཀྱིས་བྱིན་གྱིས་རློབ་པའི་ཆོས་ཉིད་དང། རང་བྱུང་གི་སྟོབས་ཀྱི་མཐའ་ཡས་པའི་ཡེ་ཤེས་རྣམ་པར་སྟོན་པ་སྟེ། སྟོབས་ཆེན་པོ། སྟོབས་འཕགས་པ། སྟོབས་དཔེ་མེད་པ། སྟོབས་
[043-293b7] ཚད་མེད་པ། སྟོབས་ཤིན་ཏུ་བསྒྲུབས་པ། སྟོབས་མི་གཡོ་བ། སྟོབས་ཤིན་ཏུ་བརྟན་པ། སྟོབས་འཁྲུགས་པ་མེད་པ། སྟོབས་ཡེ་ཤེས་ཀྱི་བློ་གྲོས་ཅན། སྟོབས་ལེགས་པར་བསྒྲུབས་


[043-294a0] [294A] 
[043-294a1] ༄༅། །པ༑ སྟོབས་མཉམ་པར་བཞག་པ། སྟོབས་ཡོངས་སུ་དག་པ་སྟོབས་ཆོས་ཀྱི་ལུས་ཅན། སྟོབས་ཆོས་སྣང་བ་ཅན། སྟོབས་ཆོས་ཀྱི་སྒྲོན་མ་ཅན། སྟོབས་
[043-294a2] ཆོས་ཀྱི་ཚུལ་ཅན། སྟོབས་ཟིལ་གྱིས་མི་ནོན་པ། སྟོབས་ཤིན་ཏུ་མཉམ་པར་བཞག་པ། རྩལ་དམ་པ་དང་ལྡན་པའི་སྟོབས། སྐྱེས་བུ་དམ་པའི་སྟོབས། སྐྱེས་བུ་དམ་པས་བསྟེན་པའི་
[043-294a3] སྟོབས། ཡང་དག་པར་རྫོགས་པའི་སངས་རྒྱས་ཀྱི་བྱིན་གྱིས་བརླབས་པའི་སྟོབས། རྣམ་པ་ཐམས་ཅད་དུ་དགེ་བའི་རྩ་བ་ལ་བསྟེན་པའི་སྟོབས། དགེ་བའི་རྩ་བ་ཚད་མེད་པ་ལ་
[043-294a4] གནས་པའི་སྟོབས། དེ་བཞིན་གཤེགས་པའི་སྟོབས་ལ་ཞུགས་པའི་སྟོབས་སེམས་རྟོགས་པར་བཞག་པའི་སྟོབས། བྱང་ཆུབ་སེམས་དཔའི་དགའ་བ་རྣམ་པར་འཕེལ་བའི་
[043-294a5] སྟོབས། བྱང་ཆུབ་སེམས་དཔའི་དད་པ་རབ་ཏུ་བསྐྱེད་པའི་སྟོབས་བྱང་ཆུབ་སེམས་དཔའི་ཤུགས་ཤིན་ཏུ་འཕེལ་བར་བྱེད་པའི་སྟོབས་བྱང་ཆུབ་སེམས་དཔའི་སེམས་ཀྱི་
[043-294a6] རྒྱུ་མཐར་ཕྱིན་པའི་སྟོབས། བྱང་ཆུབ་སེམས་དཔའ་ལྷག་པའི་བསམ་པ་རྣམ་པར་དག་པར་བྱེད་པའི་སྟོབས། བྱང་ཆུབ་སེམས་དཔའི་དགེ་བའི་རྩ་བ་ལ་ཡོངས་སུ་གནས་པ་
[043-294a7] དང་རྒྱུ་མཐུན་པའི་སྟོབས། ཆོས་ལ་ཤིན་ཏུ་གཞོལ་བའི་སྟོབས། ལུས་ལ་ཐོགས་པ་མེད་པའི་སྟོབས། ཐབས་མཁས་པའི་ཚུལ་ལ་ཞུགས་པའི་སྟོབས། ཆོས་ཐམས་ཅད་


[043-294b0] [294B] 
[043-294b1] འགྲོ་བ་ཐམས་ཅད་དུ་གཡོ་བ་མེད་པ་ཕུན་སུམ་ཚོགས་པའི་སྟོབས། སེམས་ཅན་ཐམས་ཅད་ཀྱིས་མི་འཕྲོགས་ཤིང་མི་སྒུལ་བའི་སྟོབས་
[043-294b2] བཅུས་སེམས་ཅན་གྱི་ཁམས་སུ་ནན་ཏན་དུ་བྱེད་པ་སྟེ། བྱང་ཆུབ་སེམས་དཔའ་དེའི་ཡོན་ཏན་དེ་ལྟར་ཚད་མེད་པ་དང། ཆོས་ཀྱི་བསྔགས་པ་དེ་ལྟར་ཚད་མེད་པ་ཡོངས་སུ་རྫོགས་པར་
[043-294b3] འགྱུར་རོ། །མངོན་པར་སྣང་བར་འགྱུར་རོ། །འབྱུང་བར་འགྱུར་རོ་།འཕེལ་བར་འགྱུར་རོ། །རབ་ཏུ་སྐྱེད་པར་འགྱུར་རོ། །རབ་ཏུ་རྟོན་པར་འགྱུར་རོ། །ཡང་དག་པར་འཕེལ་བར་འགྱུར་
[043-294b4] རོ༑ ༑རྣམ་པར་དག་པར་འགྱུར་ཞིང་ཡོངས་སུ་དག་པར་འགྱུར་ཏེ། ཡོན་ཏན་དེ་དག་ལ་མཐའ་མེད་དོ། །བདེན་པ་ཤེས་པ་ལ་མཐའ་མེད་དོ་།བྱང་ཆུབ་སེམས་དཔའི་སྤྱོད་པ་དེ་དག་
[043-294b5] ལ་མཐའ་མེད་དོ། །བྱང་ཆུབ་སེམས་དཔའི་ཚུལ་དེ་དག་ལ་མཐའ་མེད་དོ། །བྱང་ཆུབ་སེམས་དཔའི་ཁྱུ་མཆོག་གི་མཐུ་དེ་དག་ལ་མཐའ་མེད་དོ། །བྱང་ཆུབ་སེམས་དཔའི་དཀའ་བ་
[043-294b6] སྤྱོད་པ་དེ་དག་ལ་མཐའ་མེད་དོ། །བྱང་ཆུབ་སེམས་དཔའི་མངོན་པར་གྲུབ་པ་དེ་དག་ལ་མཐའ་མེད་དོ། །བྱང་ཆུབ་སེམས་དཔའི་རྣམ་པར་དག་པ་དེ་དག་ལ་མཐའ་མེད་དོ། །བྱང་ཆུབ་སེམས་
[043-294b7] དཔའི་འབྱུང་བ་དེ་དག་ལ་མཐའ་མེད་དོ། །བྱང་ཆུབ་སེམས་དཔའི་ལས་ལ་དབང་བསྒྱུར་བ་དེ་དག་གི་མཐའ་ནི་བསྐལ་པ་བརྗོད་དུ་མེད་པས་ཀྱང་བརྗོད་པར་མི་ནུས་ཏེ། དེ་དག་ནི་བྱང་


[043-295a0] [295A] 
[043-295a1] ༄༅། །ཆུབ་སེམས་དཔའ་དེས་འཐོབ་བོ། །དེ་དག་ནི་བྱང་ཆུབ་སེམས་དཔའ་དེས་འགྲུབ་བོ། །དེ་དག་ནི་བྱང་ཆུབ་སེམས་དཔའ་དེས་གནོན་ཏོ་།དེ་དག་ནི་བྱང་ཆུབ་
[043-295a2] སེམས་དཔའ་དེ་ལ་མངོན་སུམ་དུ་དད་པར་འགྱུར་རོ། །དེ་དག་ནི་བྱང་ཆུབ་སེམས་དཔའ་དེ་ལ་རབ་ཏུ་སྣང་ངོ། །དེ་དག་ནི་བྱང་ཆུབ་སེམས་དཔའ་དེས་ཡོངས་སུ་ཤེས་སོ། །དེ་དག་ནི་
[043-295a3] བྱང་ཆུབ་སེམས་དཔའ་དེའི་ཆོས་ཀྱི་ཚུལ་དུ་འབྱུང་ངོ། །དེ་དག་ནི་བྱང་ཆུབ་སེམས་དཔའ་དེའི་རྣམ་པར་དགོད་པའི་ཡེ་ཤེས་སུ་འགྲོའོ།།།།བམ་པོ་ལྔ་བཅུ་བརྒྱད་
[043-295a4] པ༑ ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི་ཏིང་ངེ་འཛིན་ཚད་མེད་པ། གྲངས་མེད་པ། གཞལ་དུ་མེད་པ། མུ་མེད་པ་ཀུན་ཏུ་མཐའ་ཡས་པ། དཔག་ཏུ་མེད་
[043-295a5] པ༑ བསམ་གྱིས་མི་ཁྱབ་པ། མཚུངས་པ་མེད་པ། བརྗོད་དུ་མེད་པའི་ཡང་བརྗོད་དུ་མེད་པ་དག་ལ་དམིགས་པ་རེ་རེ་ནས་འཇུག་པས་སྙོམས་པར་འཇུག་གོ་རྣམ་པར་ལྡང་
[043-295a6] ངོ༑ ༑ཏིང་ངེ་འཛིན་དེ་དག་དང། ཏིང་ངེ་འཛིན་གྱི་ཁྱད་པར་ཡང་རབ་ཏུ་ཤེས་སོ། །ཏིང་ངེ་འཛིན་གཞལ་དུ་མེད་པ་ཡང་རབ་ཏུ་ཤེས་སོ། །ཏིང་ངེ་འཛིན་ཤིན་ཏུ་ཡངས་པ་ཡང་
[043-295a7] རབ་ཏུ་ཤེས་སོ། །ཏིང་ངེ་འཛིན་ལ་རྣམ་པར་སྤྱད་པའང་རབ་ཏུ་ཤེས་སོ། །ཏིང་ངེ་འཛིན་གྱི་མཚན་མ་ཡང་རབ་ཏུ་ཤེས་སོ། །ཏིང་ངེ་འཛིན་བསྟན་པ་ཡང་རབ་ཏུ་ཤེས་


[043-295b0] [295B] 
[043-295b1] ༑ཏིང་ངེ་འཛིན་གྱི་སྤྱོད་ཡུལ་ཡང་རབ་ཏུ་ཤེས་སོ་།ཏིང་ངེ་འཛིན་གྱི་རྒྱུ་མཐུན་པའི་འབྲས་བུའང་རབ་ཏུ་ཤེས་སོ་།ཏིང་ངེ་འཛིན་དབེན་པའང་རབ་ཏུ་ཤེས་སོ། །ཏིང་ངེ་འཛིན་གྱི་རང་
[043-295b2] བཞིན་ཡང་རབ་ཏུ་ཤེས་སོ། །ཏིང་ངེ་འཛིན་གྱི་འབྱུང་བའང་རབ་ཏུ་ཤེས་སོ། །འདི་ལྟ་སྟེ། དཔེར་ན། ཀླུའི་རྒྱལ་པོ་ཆེན་པོ་མ་དྲོས་པའི་གནས་ནས་ཆུ་ཀླུང་ཆེན་པོ་མ་དྲོས་པ་རྙོག་པ་མེད་
[043-295b3] པ༑ དང་བ་འོད་གསལ་བ། དྲི་མ་མེད་པ་དག་པ། ནམ་མཁའ་ལྟ་བུ་དྲི་མ་དང་བྲལ་བ་བཞི་འབབ་སྟེ། དེ་དག་ཀྱང་ཁ་གཅིག་དང་གཉིས་དང། གསུམ་དང། བཞིའི་སྒོ་ནས་འབབ་སྟེ་
[043-295b4] འདི་ལྟར་ཆུ་ཀླུང་ཆེན་པོ་གངྒཱ་ནི་གླང་པོ་ཆེའི་ཁ་ནས་འབབ་བོ། །ཆུ་ཀླུང་ཆེན་པོ་སི་ཏ་ནི་སེང་གེའི་ཁ་ནས་འབབ་བོ། །ཆུ་ཀླུང་ཆེན་པོ་སིནྡྷུ་ནི་གླང་གི་ཁ་ནས་འབབ་བོ། །ཆུ་ཀླུང་ཆེན་པོ་པཀྵུ་ནི་
[043-295b5] རྟའི་ཁ་ནས་འབབ་བོ། །དེ་དག་དེ་ལྟར་ཕྱོགས་བཞི་ནས་ཁའི་སྒོ་བཞི་ནས་འབབ་སྟེ། ཆུ་ཀླུང་གངྒཱ་ནི་དངོ་ནས་དངུལ་གྱི་བྱེ་མ་འདྲེན་ཅིང་འབབ་སྟེ། དངུལ་གྱི་བྱེ་མ་ལ་གནས་སོ། །ཆུ་
[043-295b6] ཀླུང་སི་ཏ་ནི་དངོ་ནས་རྡོ་རྗེའི་བྱེ་མ་འདྲེན་ཅིང་འབབ་སྟེ་།རྡོ་རྗེའི་བྱེ་མ་ལ་གནས་སོ། །ཆུ་ཀླུང་ཆེན་པོ་སིནྡྷུ་ནི་དངོ་ནས་གསེར་གྱི་བྱེ་མ་འདྲེན་ཅིང་འབབ་སྟེ། གསེར་གྱི་བྱེ་མ་ལ་གནས་སོ། །ཆུ་ཀླུང་
[043-295b7] ཆེན་པོ་པཀྵུ་ནི་དངོ་ནས་བཻ་ཌཱུརྱའི་སྔོན་པོའི་བྱེ་མ་འདྲེན་ཅིང་འབབ་སྟེ། བཻ་ཌཱུརྱ་སྔོན་པོའི་བྱེ་མ་ལ་གནས་སོ། །ཆུ་ཀླུང་ཆེན་པོ་གངྒཱ་ནི་ལྷ་རྫས་ཀྱི་དངུལ་གྱི་ཁ་དོག་ལྟ་བུའི་སྒོ་ནས་འབབ་


[043-296a0] [296A] 
[043-296a1] ༄༅། །བོ༑ ༑ཆུ་ཀླུང་ཆེན་པོ་སི་ཏ་ནི་ལྷ་རྫས་ཀྱི་རྡོ་རྗེའི་ཁ་དོག་ལྟ་བུའི་སྒོ་ནས་འབབ་བོ། །ཆུ་ཀླུང་ཆེན་པོ་སིནྡྷུ་ནི་ལྷ་རྫས་ཀྱི་གསེར་གྱི་ཁ་དོག་ལྟ་བུའི་སྒོ་ནས་འབབ་བོ།།
[043-296a2] ཆུ་ཀླུང་ཆེན་པོ་པཀྵུ་ནི་ལྷ་རྫས་ཀྱི་བཻ་ཌཱུརྱ་སྔོན་པོའི་ཁ་དོག་ལྟ་བུའི་སྒོ་ནས་འབབ་བོ། །ཆུ་ཀླུང་ཆེན་པོ་དེ་བཞི་ཆར་ཡང་ཁའི་སྒོ་དཔག་ཚད་ཙམ་གྱི་ཚད་ནས་འབབ་སྟེ། དེ་དག་འབབ་པའི་ཚེ་
[043-296a3] རེ་རེས་ཀྱང་མཚོ་ཆེན་པོ་ལ་ལན་བདུན་བདུན་དུ་གཡས་ཕྱོགས་སུ་བསྐོར་ཏེ་ཕྱོགས་བཞིར་འབབ་ཅིང། རྒྱ་མཚོ་ཆེན་པོ་གངས་ཆེན་མཚོ་ལ་ཞེན་པར་འདོང་ངོ། །དེ་ལྟར་ཆུ་ཀླུང་ཆེན་པོ་
[043-296a4] རྣམས་ཀྱིས་ལན་བདུན་དུ་གཡས་ཕྱོགས་སུ་བསྐོར་བའི་བར་གྱི་གླིང་དེ་དག་ཀྱང། མེ་ཏོག་ཨུཏྤ་ལ་དང། པད་མོ་དང། ཀུ་མུ་ད་དང་པུཎྜ་རི་ཀ་དང། ལྷ་རྫས་ཀྱི་རིན་པོ་ཆེའི་རང་
[043-296a5] བཞིན་ལས་གྲུབ་པ། ཡིད་དུ་འོང་བ་དྲི་ཞིམ་པ། མཐའི་རྒྱན་དུ་སྡུག་པ། མདོག་གསལ་བ། རིན་པོ་ཆེ་སྣ་ཚོགས་ཀྱི་ཁ་དོག་ལྟར་འདུག་པ། འོད་དང་ཞིང་གསལ་བ། གཅིག་གིས་
[043-296a6] གཟུགས་བརྙན་གཅིག་ཏུ་སྣང་བ། མདངས་དགའ་བ། བལྟ་ན་ཡིད་དུ་འོང་བ། རང་བཞིན་དང་ཞིང་ཤིན་ཏུ་རྣམ་པར་དག་པས་བརྒྱན་པ་སྟེ། བལྟ་ན་ཁ་དོག་འོད་གསལ་བ། མུན་
[043-296a7] བསལ་ཅིང་སྣང་བ་འབྱིན་པ། བལྟ་ན་གཏིང་མི་བྲ་ཞིང་ཤིན་ཏུ་རྣམ་པར་ཕྱེ་བར་བརྒྱན་པ། ཁ་དོག་སྣ་ཚོགས་སུ་མེ་ཏོག་གིས་ཀུན་ནས་ཡོགས་པ། འདབ་མ་སྣ་ཚོགས་དང་ལྡན་


[043-296b0] [296B] 
[043-296b1] སྙིང་པོ་ཁ་དོག་སྣ་ཚོགས་ཅན། ཟེ་བ་མདོག་དུ་མར་སྣང་བའི་མེ་ཏོག་གིས་ཡོངས་སུ་བརྒྱན་པ་སྟེ། མཚོ་ཆེན་པོ་དེའི་ནང་དང། མཚོའི་དཀྱིལ་འཁོར་ནི་རྒྱར་དཔག་ཚད་ལྔ་བཅུ་ཡོད་
[043-296b2] དེ༑ ཟབས་སུ་དཔག་ཚད་ལྔ་བཅུ་ཡོད་དོ། །དེའི་གཞི་ནི་རིན་པོ་ཆེའི་གསེག་མ་བདལ་བ་སྟེ། རིན་པོ་ཆེ་སྣ་ཚོགས་ཁ་དོག་དུ་མ་དང་ལྡན་པས་ཤིན་ཏུ་བརྒྱན་པར་གནས་པའོ། །དེའི་ངོགས་
[043-296b3] ནི་རིན་པོ་ཆེ་སྣ་ཚོགས་ཕ་གུ་བརྩིགས་པ་ལྟར་འདུག་པས་ཀུན་ནས་འཁོར་བའོ། །དེའི་དྲི་ནི་ཙན་དན་བཟང་པོའི་བསུང་ལྟ་བུ་སྟེ། མེ་ཏོག་ཁ་དོག་དུ་མ་ཅན་ལས་བསུང་གི་ངད་རྣམ་པ་དུ་མ་
[043-296b4] ལངས་པ་དང་ལྡན་པ་ཡིན། མེ་ཏོག་ཨུཏྤ་ལ་དང། པད་མོ་དང། ཀུ་མུ་ད་དང། པུཎྜ་རི་ཀས་ཀུན་ནས་ཡོགས་པ། རིན་པོ་ཆེའི་ཤིང་མེ་ཏོག་རབ་ཏུ་རྒྱས་པས་ཀུན་ནས་འཁོར་བ་སྟེ། ནམ་
[043-296b5] ལྷའི་བུ་ཉི་མ་འཆར་བའི་ཚེ་ཉི་མའི་འོད་ཟེར་དེ་དག་མཚོའི་རིན་པོ་ཆེ་དང། གསེག་མ་དང། མེ་ཏོག་དང། ཆུ་ཀླུང་གི་རྒྱུད་གྱི་བྱེ་མ་དང། དངོའི་ཁ་དང། ཆུ་ཀླུང་གི་གཡས་ཕྱོགས་
[043-296b6] སུ་བསྐོར་བའི་མཚོ་དང། རིན་པོ་ཆེའི་ཤིང་གི་ལྷུན་དང། ཡལ་ག་དང། ལོ་མ་དང། མེ་ཏོག་ལ་བབ་པར་གྱུར་ན། དེའི་ཚེ་འོད་ཟེར་རེ་རེས་ཕོག་ཀྱང་རིན་པོ་ཆེའི་འབྱུང་གནས་སྣ་
[043-296b7] ཚོགས་ཀྱི་དབྱིངས་ན་གནས་པའི་འོད་ཟེར་གྱི་དྲ་བ་བྱེ་བ་ཁྲག་ཁྲིག་བརྒྱ་སྟོང་གིས་ཀུན་ནས་ཡོག་པ་ལྟ་བུར་སྣང་སྟེ། ཐམས་ཅད་ཀྱང་འོད་ཀྱི་མདོག་དམ་པ་དེས་འཇམ་འཇམ་ལྟར་


[043-297a0] [297A] 
[043-297a1] ༄༅། །འདུག་པས་མཚོ་ཆེན་པོ་མ་དྲོས་པ་རྣམ་པའི་མཆོག་ཐམས་ཅད་དང་ལྡན་པར་སྣང་ངོ། །མཚོ་ཆེན་པོ་མ་དྲོས་པ་དེའི་འཁོར་ན་རིན་པོ་ཆེ་རྒྱན་དུ་འཁོད་པ་
[043-297a2] ཡིད་དུ་འོང་ཞིང་ཆལ་པར་རྒྱས་ལ་རྒྱ་ཆེར་འདལ་བ་དེ་དག་ཐམས་ཅད་ཀྱང་ཉི་མའི་དཀྱིལ་འཁོར་ལྟ་བུར་གྱུར་པར་སྣང་སྟེ་རིན་པོ་ཆེ་དམ་པ་སྣ་ཚོགས་ཤིན་ཏུ་ཕྲ་བ་ཐམས་
[043-297a3] ཅད་དང། རིན་པོ་ཆེའི་བྱེ་མ་ཀུན་ཏུ་བདལ་བ་དང། རིན་པོ་ཆེའི་རྒྱན་སྣ་ཚོགས་ཤིན་ཏུ་ཕྲ་བ་དང། རིན་པོ་ཆེའི་རྡུལ་ཤིན་ཏུ་ཕྲ་བ་དང། རིན་པོ་ཆེའི་རྡུལ་ཤིན་ཏུ་ཕྲ་བའི་བྱེ་མ་དེ་
[043-297a4] ལྟར་ཕྲ་བ་དག་ལའང་ཕན་ཚུན་དུ་གཟུགས་བརྙན་སྣང་ན་ཆུང་ཞེས་དོག་པའམ། ཆེ་ཞེས་ཡངས་པ་མེད་པར་དངོས་པོ་ཇི་ལྟ་བ་བཞིན་དུ་མ་ནོར་བར་སྣང་ངོ། །ཆུ་ཀླུང་ཆེན་པོ་
[043-297a5] དེ་དག་ཇི་ལྟར་མཚོ་ཆེན་པོ་མ་དྲོས་པ་ལས་ཁ་བཞི་ནས་འབབ་པ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའི་ཐ་དད་པ་ཡང་དག་པར་ཤེས་པ་བཞིའི་ཆུ་ཀླུང་ཆེན་
[043-297a6] པོའི་འབབ་པ་ཡང་ཐམས་ཅད་མཁྱེན་པ་ཉིད་ཀྱི་རྒྱ་མཚོ་ལ་ཞེན་པར་འདོང་ངོ། །ཇི་ལྟར་ཆུ་ཀླུང་ཆེན་པོ་གངྒཱ་གླང་པོའི་ཁ་དངུལ་གྱི་ཁ་དོག་ཏུ་འདུག་པ་ནས་དངུལ་གྱི་བྱེ་མ་འདྲེན་
[043-297a7] ཅིང་འབབ་པ་དེ་བཞིན་དུ། བྱང་ཆུབ་སེམས་དཔའ་ཆོས་དཀར་པོ་དག་པར་བྱེད་པའི་སྒོ་ནས་དོན་ཐ་དད་པ་ཡང་དག་པར་ཤེས་པ། དེ་བཞིན་གཤེགས་པའི་ཚུལ་ཐམས་ཅད་


[043-297b0] [297B] 
[043-297b1] དོན་གྱི་ཚུལ་ཐམས་ཅད་ཤིན་ཏུ་དག་པར་བྱེད་པ་ཡང་ཆོས་ཐམས་ཅད་ཀྱི་སྣང་བ་རྣམ་པར་གསལ་བར་བྱེད་ཅིང་འབབ་སྟེ། བསྒྲིབས་པ་མེད་པའི་རྒྱ་མཚོའི་མཐར་
[043-297b2] ཐུག་པར་འགྲོའོ། །ཇི་ལྟར་ཆུ་ཀླུང་ཆེན་པོ་སི་ཏ་སེང་གེའི་ཁ་རྡོ་རྗེའི་ཁ་དོག་ཏུ་འདུག་པ་ནས་རྡོ་རྗེའི་བྱེ་མ་འདྲེན་ཅིང་འབབ་པ་དེ་བཞིན་དུ། བྱང་ཆུབ་སེམས་དཔའི་ཆོས་ཐ་དད་པ་ཡང་
[043-297b3] དག་པར་ཤེས་པ། སངས་རྒྱས་ཀྱི་རྡོ་རྗེའི་ཚིག་བརྗོད་པ་དང་འགྲོ་བ་ཐམས་ཅད་ལ་སྣང་བར་བྱ་བ་དང། ཡེ་ཤེས་ཀྱི་རྡོ་རྗེའི་ཚིག་རབ་ཏུ་འདྲེན་ཅིང་འབབ་སྟེ། ཆགས་པ་མེད་
[043-297b4] པའི་རྒྱ་མཚོ་ལ་ཞེན་པར་འགྲོའོ། །ཇི་ལྟར་ཆུ་ཀླུང་ཆེན་པོ་སིནྡྷུ་གླང་གི་ཁ་གསེར་གྱི་ཁ་དོག་ཏུ་འདུག་པ་ནས་གསེར་གྱི་བྱེ་མ་འདྲེན་ཅིང་འབབ་པ་དེ་བཞིན་དུ། བྱང་ཆུབ་སེམས་དཔའི་
[043-297b5] ངེས་པའི་ཚིག་ཐ་དད་པ་ཡང་དག་པར་ཤེས་པ། སེམས་ཅན་གྱི་ཚོགས་ཐམས་ཅད་ཁོང་དུ་ཆུད་པར་བྱེད་ཅིང་འགལ་བ་མེད་པ་དང་འགྲོ་བ་ཐམས་ཅད་ཚིམ་པར་བྱེད་པ། ཤིན་ཏུ་
[043-297b6] འགྲོ་བ་ཡང་ཚུལ་རྣམ་པར་དག་པའི་ཡན་ལག་གིས་ཡོངས་སུ་སྨིན་པར་བྱ་བ་དང། འདུལ་བ་ལ་རྟག་ཏུ་བརྩོན་པར་འབབ་སྟེ། རྟེན་ཅིང་འབྲེལ་བར་འབྱུང་བའི་ཚུལ་གྱི་རྒྱ་མཚོ་ལ་ཞེན་
[043-297b7] པར་འགྲོའོ། །ཇི་ལྟར་ཆུ་ཀླུང་ཆེན་པོ་པཀྵུ་རྟའི་ཁ་བཻ་ཌཱུརྱ་སྔོན་པོའི་ཁ་དོག་ཏུ་འདུག་པ་ནས་བཻ་ཌཱུརྱ་སྔོན་པོའི་བྱེ་མ་འདྲེན་ཅིང་འབབ་པ་དེ་བཞིན་དུ། བྱང་ཆུབ་སེམས་དཔའི་སྤོབས་


[043-298a0] [298A] 
[043-298a1] ༄༅། །པ་ཐ་དད་པ་ཡང་དག་པར་ཤེས་པ་མི་ཟད་པ་ཡང་ཆོས་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་རབ་ཏུ་སྣང་བར་བྱ་བ་དང། དམ་པའི་ཆོས་ཀྱི་ཆུ་ཀླུང་རྒྱུན་
[043-298a2] དུ་འབབ་པར་བྱ་བའི་ཀླུང་རབ་ཏུ་སྐྱེད་པར་བྱེད་ཅིང་ཆོས་ཐམས་ཅད་ཀྱི་རྒྱ་མཚོ་ལ་གཞོལ་བར་འབབ་སྟེ། བྱང་ཆུབ་སེམས་དཔའ་ཐམས་ཅད་ཀྱི་ཆོས་རྒྱ་མཚོ་ལ་ཞེན་པར་འགྲོའོ།།
[043-298a3] ཇི་ལྟར་ཆུ་ཀླུང་ཆེན་པོ་བཞི་པོ་དེ་དག་གིས་མཚོ་ཆེན་པོ་མ་དྲོས་པ་ལ་གཡས་ཕྱོགས་སུ་བསྐོར་བ་བྱས་ཏེ། ཕྱོགས་བཞི་ནས་རྒྱ་མཚོ་ལ་ཞེན་པར་འདོང་བ་དེ་བཞིན་དུ། བྱང་ཆུབ་
[043-298a4] སེམས་དཔའ་ཡང་ལུས་ཀྱི་ལས་མཐུན་པ་དང་ལྡན་པ་ཡིན། ངག་གི་ལས་མཐུན་པ་དང་ལྡན་པ་ཡིན། ཡིད་ཀྱི་ལས་མཐུན་པ་དང་ལྡན་པ་ཡིན་མཐུན་པའི་ཡེ་ཤེས་སྔོན་དུ་
[043-298a5] འགྲོ་བ་དང་ལྡན་པ་ཡིན། ཇི་ལྟར་དེ་དག་ཕྱོགས་བཞི་ནས་རྒྱ་མཚོ་ཆེན་པོ་ལ་ཞེན་པར་འདོང་བ་དེ་བཞིན་དུ། བྱང་ཆུབ་སེམས་དཔའ་ཡང་ཕྱོགས་བཞི་ནས་ཐམས་ཅད་མཁྱེན་
[043-298a6] པའི་ཡེ་ཤེས་ཀྱི་རྒྱ་མཚོ་ལ་ཞེན་པར་འགྲོ་བ་ཡིན་ཏེ། བཞི་གང་ཞེ་ན། འདི་ལྟ་སྟེ། སངས་རྒྱས་རྣམ་པར་དམིགས་པས་སངས་རྒྱས་ཐམས་ཅད་མཐོང་བའི་ཕྱོགས་དང། འདི་ལྟ་
[043-298a7] སྟེ༑ ལུས་ཀྱི་ལས་ངེས་པ་དང། གཟུངས་བརྗེད་པ་མེད་པས་ཡོངས་སུ་འཛིན་པས་ཆོས་ཐམས་ཅད་སྣང་བའི་ཕྱོགས་དང། འདི་ལྟ་སྟེ་བྱང་ཆུབ་སེམས་དཔའི་སྤྱོད་པ་ཐམས་


[043-298b0] [298B] 
[043-298b1] པའི་ཕྱོགས་དང། ཆོས་ཀྱི་འཁོར་ལོ་བསྐོར་བས་སེམས་ཅན་ཐམས་ཅད་དགའ་བར་བྱ་བ་ཡོངས་སུ་རྫོགས་པར་བྱ་བའི་ཕྱིར་སྙིང་
[043-298b2] རྗེ་ཆེན་པོའི་ཕྱོགས་སོ། །ཇི་ལྟར་ཆུ་ཀླུང་ཆེན་པོ་དེ་དག་གིས་ལན་བདུན་དུ་བསྐོར་བའི་བར་གྱི་གླིང་རྣམས། མེ་ཏོག་ཨུཏྤ་ལ་དང་པད་མོ་དང། ཀུ་མུ་ད་དང། པུཎྜ་རི་ཀས་ཀུན་ནས་
[043-298b3] ཡོག་པ་དེ་བཞིན་དུ། བྱང་ཆུབ་སེམས་དཔའ་བར་མ་དོར་འདུལ་བར་མ་གྱུར་བའི་སེམས་ཅན་རྣམས་ལ་བཏང་སྙོམས་སུ་གཞོག་པ་ཡང་ཏིང་ངེ་འཛིན་བྱེ་བ་ཁྲག་ཁྲིག་བརྒྱ་ཕྲག་སྟོང་གིས་
[043-298b4] ཀུན་ཏུ་ཁྱབ་པའོ། །སངས་རྒྱས་མཐོང་བས་རྣམ་པ་སྣ་ཚོགས་སུ་བརྒྱན་པའོ། །སངས་རྒྱས་ཀྱི་ཞིང་ཡོངས་སུ་དག་ཅིང་རྡུལ་མེད་པས་ཡིད་དུ་འོང་བའོ། །ཇི་ལྟར་མཚོ་ཆེན་པོ་མ་དྲོས་པ་
[043-298b5] རིན་པོ་ཆེའི་ཤིང་གིས་ཡོངས་སུ་འཁོར་བ་དེ་བཞིན་དུ། བྱང་ཆུབ་སེམས་དཔའ་ཡང་བྱང་ཆུབ་ཏུ་མངོན་པར་འཚང་རྒྱ་བ་སྟོན་ན་སངས་རྒྱས་ཀྱི་ཞིང་གིས་ཀུན་ནས་འཁོར་ཅིང་བརྒྱན་
[043-298b6] པ་ཡིན། ཇི་ལྟར་མཚོ་ཆེན་པོ་མ་དྲོས་པའི་ནང་དཔག་ཚད་ལྔ་བཅུ་ཡོད་ལ་དང་ཞིང་རྙོག་པ་མེད་པ་དང་གསལ་བ་དེ་བཞིན་དུ། བྱང་ཆུབ་སེམས་དཔའ་མངོན་པར་འཚང་རྒྱ་བའི་སེམས་
[043-298b7] ཀྱང་དགེ་བའི་རྩ་བ་ཐམས་ཅད་ཀྱིས་ཡོངས་སུ་རྒྱས་པས་དང་ཞིང་རྙོག་པ་མེད་ལ་གསལ་བ་དང། མཐའ་དང་དབུས་མེད་པ་ཡིན་ཇི་ལྟར་མཚོ་ཆེན་པོ་མ་དྲོས་པ་རིན་པོ་ཆེའི་ཕ་གུས་


[043-299a0] [299A] 
[043-299a1] ༄༅། །བརྩིགས་པས་མཐའ་བསྐོར་ཅིང། ཙན་དན་དྲི་ཞིམ་པོའི་བསུང་དང་ལྡན་པ་དེ་བཞིན་དུ། བྱང་ཆུབ་སེམས་དཔའ་མངོན་པར་འཚང་རྒྱ་བའི་སེམས་ཀྱང་
[043-299a2] ཡེ་ཤེས་རིན་པོ་ཆེ་ཁྲག་ཁྲིག་སྟོང་ཕྲག་བཅུས་ཤིན་ཏུ་བརྒྱན་ཅིང་ཁྱད་པར་དུ་འཕགས་པའི་སྨོན་ལམ་གྱི་ཡེ་ཤེས་དང་ལྡན་ལ་དགེ་བའི་རྩ་བ་དྲི་ཞིམ་པོ་ཐམས་ཅད་དང་ལྡན་
[043-299a3] པའོ༑ ༑ཇི་ལྟར་མཚོ་ཆེན་པོ་མ་དྲོས་པའི་ནང་རིན་པོ་ཆེ་ཐམས་ཅད་ཀྱི་གྲམ་བུས་ཡོངས་སུ་བརྒྱན་ཅིང། ནོར་བུ་རིན་པོ་ཆེ་རྣམ་པ་སྣ་ཚོགས་ཀྱིས་མཛེས་པར་གྱུར་པ་དེ་བཞིན་དུ་
[043-299a4] བྱང་ཆུབ་སེམས་དཔའི་ཡེ་ཤེས་ཕྲ་བས་ཁོང་དུ་ཆུད་པའི་དྲན་པ་ཡང་བྱང་ཆུབ་སེམས་དཔའི་རྣམ་པར་ཐར་པ་བསམ་གྱིས་མི་ཁྱབ་པའི་རིན་པོ་ཆེས་རྣམ་པར་བརྒྱན་ཅིང་
[043-299a5] དེ་ལྟར་བྱུང་བའི་ཆོས་ཐམས་ཅད་ལ་ཐོགས་པ་མེད་པའི་སངས་རྒྱས་ཐམས་ཅད་ཀྱི་གནས་ལ་རྣམ་པར་སྤྱོད་པས་ཚུལ་དང་དུས་ཤེས་པར་བྱ་བ་ཐམས་ཅད་ལ་ཞུགས་པ་
[043-299a6] ཡིན༑ ཇི་ལྟར་ཀླུའི་རྒྱལ་པོ་ཆེན་པོ་མ་དྲོས་པ་གཙེ་བ་དང། མི་བདེ་བ་ཐམས་ཅད་ལས་རྣམ་པར་འདས་པ་དེ་བཞིན་དུ། བྱང་ཆུབ་སེམས་དཔའ་ཡང་འཇིག་རྟེན་གྱི་གཙེ་བ་
[043-299a7] དང༑ འཇིགས་པ་ཐམས་ཅད་དང་བྲལ་བ་ཡིན་ཏེ། འཇིག་རྟེན་ཐམས་ཅད་དུ་སྣང་བར་གནས་ཀྱང་འཇིག་རྟེན་ཐམས་ཅད་ཀྱིས་མི་གོས་པ་ཡིན་ཇི་ལྟར་ཆུ་ཀླུང་ཆེན་པོ་བཞི་


[043-299b0] [299B] 
[043-299b1] སུ་བརླན་ནས་རྒྱ་མཚོ་ཆེན་པོ་ལ་ཞེན་པར་འདོང་བ་དེ་བཞིན་དུ་བྱང་ཆུབ་སེམས་དཔའ་ཡང་ཡེ་ཤེས་ཀྱི་ཆུ་ཀླུང་ཆེན་པོ་
[043-299b2] བཞིས་ལྷ་དང་འཇིག་རྟེན་དུ་བཅས་པ། ཚངས་པར་བཅས་པ། དགེ་སྦྱོང་དང་བྲམ་ཟེའི་སྐྱེ་དགུར་བཅས་པ་མངོན་པར་བརླན་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་
[043-299b3] ཡེ་ཤེས་རྒྱ་མཚོ་སྟོབས་བཅུས་རྣམ་པར་བརྒྱན་པ་ལ་ཞེན་པར་འགྲོའོ། །བཞི་གང་ཞེ་ན། འདི་ལྟ་སྟེ། སྨོན་པའི་ཡེ་ཤེས་ཀྱི་ཆུ་ཀླུང་འགྲོ་བ་ཐམས་ཅད་བསྐྱབ་པ་དང། འགྲོ་བ་ཐམས་
[043-299b4] ཅད་གདུལ་བའི་ཕྱིར་རྒྱུན་མི་འཆད་པར་འགྲོ་བ་དང། འདི་ལྟ་སྟེ་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཆུ་ཀླུང་བྱང་ཆུབ་སེམས་དཔའི་སྤྱོད་པ་རྣམ་པར་དག་པས་རབ་ཏུ་དང་བ་
[043-299b5] སེམས་ཅན་གྱི་ཁམས་ཐམས་ཅད་ལ་ཕན་འདོགས་ཤིང། མི་ཟད་པའི་རྒྱུན་གྱི་མཐར་ཐུག་པས་དུས་གསུམ་གྱི་ཡེ་ཤེས་རྒྱ་མཚོ་ལ་ཞེན་པར་འབབ་པ་དང། འདི་ལྟ་སྟེ། བྱང་ཆུབ་
[043-299b6] སེམས་དཔའི་མཉམ་པ་མེད་པའི་ཡེ་ཤེས་ཀྱི་ཆུ་ཀླུང་ཏིང་ངེ་འཛིན་རིན་པོ་ཆེ་གྲངས་མེད་པས་བརྒྱན་པ། སངས་རྒྱས་ཐམས་ཅད་ལྟ་ཞིང་སངས་རྒྱས་ཐམས་ཅད་ཀྱི་ཡེ་ཤེས་རྒྱ་མཚོ་
[043-299b7] ལ་ཞེན་པར་འབབ་པ་དང། འདི་ལྟ་སྟེ། སྙིང་རྗེ་ཆེན་པོའི་ཡེ་ཤེས་ཀྱི་ཆུ་ཀླུང་བྱམས་པ་ཆེན་པོའི་དབང་དུ་འགྱུར་བ་འགྲོ་བ་ཐམས་ཅད་ནས་ཕྱིར་མི་ལྡོག་ཅིང་འགྲོ་བ་ཐམས་ཅད་ཉེ་བར་


[043-300a0] [300A] 
[043-300a1] ༄༅། །གཟུང་བའི་ཕྱིར། ཐབས་མཁས་པའི་མཚམས་སྦྱོར་བ་གྲངས་མེད་པས་ཡོངས་སུ་གདུང་བ་ཞི་བར་བྱེད་ཅིང་སྟོབས་བཅུ་རྒྱ་མཚོ་ལ་ཞེན་པར་འབབ་པའོ། །
[043-300a2] ཇི་ལྟར་ཆུ་ཀླུང་ཆེན་པོ་བཞི་པོ་དེ་དག་མཚོ་ཆེན་པོ་མ་དྲོས་པ་ནས་མི་ཟད་པའི་རྒྱ་མཚོ་ལ་ཞེན་པར་འདོང་བ་དེ་བཞིན་དུ། བྱང་ཆུབ་སེམས་དཔའ་ཡང་ཁྱད་པར་དུ་འཕགས་པའི་སྨོན་
[043-300a3] ལམ་དང་ལྡན་པའི་བྱང་ཆུབ་སེམས་དཔའི་སྤྱོད་པས་ཐམས་ཅད་མཁྱེན་པའི་ཡེ་ཤེས་ཟད་མི་ཤེས་པའི་མཐར་ཐུག་པར་འགྲོ་ཞིང་རྣམ་པར་འཚང་རྒྱ་བར་རྣམ་པར་རོལ་པས་རྣམ་
[043-300a4] པར་འཚང་རྒྱ་བ་ཡིན། ཇི་ལྟར་ཆུ་ཀླུང་ཆེན་པོ་བཞི་པོ་དེ་དག་རྒྱ་མཚོ་ཆེན་པོ་ཞེན་པར་འདོང་ཞིང་ཕྱིར་མི་ལྡོག་པ་དེ་བཞིན་དུ། བྱང་ཆུབ་སེམས་དཔའ་སྨོན་ལམ་གྱི་རྒྱུན་མ་
[043-300a5] ཆད་པར་བྱང་ཆུབ་སེམས་དཔའ་ཀུན་ཏུ་བཟང་པོའི་སྨོན་ལམ་ལ་རབ་ཏུ་བརྩོན་པ་ཡང་ཐམས་ཅད་མཁྱེན་པ་ཉིད་དུ་མངོན་པར་བསྒྲུབ་པ་ལས་ཕྱིར་མི་ལྡོག་ཅིང། སངས་རྒྱས་ཀྱི་
[043-300a6] བྱང་ཆུབ་ཆོས་ཐམས་ཅད་ལ་བསྒྲིབས་པ་མེད་པ་དང། ཆགས་པ་མེད་པ་ལ་གནས་པའི་དེ་བཞིན་གཤེགས་པའི་ཡེ་ཤེས་རྒྱ་མཚོ་ཞེན་པར་འགྲོའོ། །ཇི་ལྟར་ཆུ་ཀླུང་ཆེན་པོ་བཞི་
[043-300a7] པོ་དེ་དག་བསྐལ་པར་གནས་ཤིང་སྐྱོ་བ་དང། ཡོངས་སུ་སྐྱོ་བ་མེད་པར་རྒྱ་མཚོ་ལ་ཞེན་པར་འདོང་བ་དེ་བཞིན་དུ། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་


[043-300b0] [300B] 
[043-300b1] མཐའ་མུར་ཐུག་པའི་བསྐལ་པར་བྱང་ཆུབ་སེམས་དཔའི་སྤྱད་པ་སྤྱོད་པས་ཡོངས་སུ་མི་སྐྱོ་བར་དེ་བཞིན་གཤེགས་པ་ཐམས་
[043-300b2] ཅད་ཀྱི་ཡེ་ཤེས་རྒྱ་མཚོར་རྒྱུན་མ་ཆད་པར་རྗེས་སུ་གཞོལ་ཞིང་ཞེན་པར་འགྲོ་བ་ཡིན། ཇི་ལྟར་མཚོ་ཆེན་པོ་མ་དྲོས་པ་དེ་རིན་པོ་ཆེ་སྣ་ཚོགས་ཀྱི་མདོག་ལྟར་འདུག་ཅིང། དངུལ་གྱི་བྱེ་
[043-300b3] མའི་མདོག་ཏུ་སྣང་བ་དང། གསེར་གྱི་བྱེ་མའི་མདོག་ཏུ་སྣང་བ་དང། རྡོ་རྗེའི་བྱེ་མའི་མདོག་ཏུ་སྣང་བ་དང། བཻ་ཌཱུརྱའི་བྱེ་མའི་མདོག་ཏུ་སྣང་བ་དང། ཉི་མའི་འོད་ཟེར་གྱིས་ཕོག་ན་ཉི་མའི་
[043-300b4] དཀྱིལ་འཁོར་རྣམ་པ་ཐམས་ཅད་དང་ལྡན་པའི་གཟུགས་སུ་མངོན་ཞིང་སྣང་བ་དང། ཉི་མའི་འོད་ཟེར་དང་ཕྲད་ན་མཚོ་ཆེན་པོ་མ་དྲོས་པ་དེ་དམིགས་པ་ཐམས་ཅད་ཀྱི་གཟུགས་སུ་
[043-300b5] གྱུར་པར་སྣང་ཡང་ལུས་ཀྱི་གཟུགས་སུ་སྣང་བ་དང། རིན་པོ་ཆེ་སྣ་ཚོགས་ཀྱི་རྣམ་པ་སྣང་བར་གྱུར་པ་དེ་དག་གཅིག་གིས་གཅིག་བདོ་ཞིང་ཕན་ཚུན་དུ་གནོད་པར་འགྱུར་བ་མེད་དོ།།
[043-300b6] དེ་བཞིན་དུ་བྱང་ཆུབ་སེམས་དཔའ་ཡང་ཆོས་ཀྱི་དབྱིངས་ལ་དབང་བསྒྱུར་བའི་ཏིང་ངེ་འཛིན་འདི་ལ་གནས་པས་རང་གི་ལུས་ཀྱི་བ་སྤུའི་ཁུང་བུ་རེ་རེར་ཡང་དེ་བཞིན་གཤེགས་
[043-300b7] པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་རབ་ཏུ་མཐོང་ངོ། །སངས་རྒྱས་ཀྱི་ཞིང་ཡང་མཐོང་ངོ། །འཁོར་གྱི་དཀྱིལ་འཁོར་དུའང་


[043-301a0] [301A] 
[043-301a1] ༄༅། །འཇུག་གོ་ཆོས་བསྟན་པའང་ཉན་ཏོ། །དེ་དག་ཐམས་ཅད་ཀྱང་མཉེས་པར་བྱེད་དོ། །དེ་བཞིན་གཤེགས་པའི་སྐུ་ཚད་མེད་པ་ལའང་ཡིད་ཆེས་ཤིང། ཁོང་དུ་
[043-301a2] ཆུད་པར་བྱེད་དོ། །སངས་རྒྱས་ཀྱི་ཞིང་དེ་དག་ན་དེ་བཞིན་གཤེགས་པ་རྣམས་ལ་བསྙེན་བཀུར་བྱེད་ཅིང། ཆོས་ཉན་པས་ཀྱང་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་
[043-301a3] པའི་བྱེ་བ་ཁྲག་ཁྲིག་འདའ་བར་བྱེད་ཀྱང་ཡུན་རིང་པོའི་འདུ་ཤེས་ཀྱང་མི་སྐྱེ། ཡུན་ཐུང་ངུའི་འདུ་ཤེས་ཀྱང་མི་སྐྱེའོ། །བ་སྤུའི་བུ་ག་དེ་དག་ཏུའང་དེའི་ལུས་ལ་མི་བདེ་པ་
[043-301a4] མེད་ཅིང། འཇིག་རྟེན་གྱི་ཁམས་དེ་དག་དང། དེ་བཞིན་གཤེགས་པ་བཞུགས་པ་དེ་དག་དང། འཁོར་གྱི་དཀྱིལ་འཁོར་དེ་དག་དང། སེམས་ཅན་གྱི་ཁམས་སྣ་ཚོགས་
[043-301a5] འཁོད་པ་དེ་དག་ལའང་གནོད་པ་མེད་དོ། །དེ་ཅིའི་ཕྱིར་ཞེ་ན། དེ་ནི་འདི་ལྟར་ཆོས་ཀྱི་དབྱིངས་ལ་འཇུག་པ་དེ། སེམས་ཤིན་ཏུ་ཕྲ་བས་མཐའ་དང་དབུས་མེད་པ། ལས་ཀྱི་
[043-301a6] རྣམ་པར་སྨིན་པ། དཔེ་མེད་པའི་ཚུལ་ལ་འཇུག་པ། ཏིང་ངེ་འཛིན་བསམ་གྱིས་མི་ཁྱབ་པའི་ཡུལ་རྟོགས་པར་གནས་པ། བསམ་གྱིས་མི་ཁྱབ་པའི་ཡུལ་སངས་རྒྱས་ཐམས་
[043-301a7] ཅད་ཀྱི་ཡུལ་རྣམ་པར་སྒྲུབ་པ། སངས་རྒྱས་ཐམས་ཅད་ཀྱི་བྱིན་གྱི་རླབས་བསམ་གྱིས་མི་ཁྱབ་པ། སངས་རྒྱས་ཀྱི་རྣམ་པར་འཕྲུལ་པ་ཚད་མེད་པ་བསྒྲུབ་པར་དཀའ་བ་


[043-301b0] [301B] 
[043-301b1] དེ་བཞིན་གཤེགས་པའི་སྟོབས་བཅུ་ཡོངས་སུ་འཛིན་པ། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང་དམིགས་པ་ཡོངས་སུ་རྫོགས་པར་
[043-301b2] བྱེད་པ། སངས་རྒྱས་ཐམས་ཅད་ཀྱི་རྣམ་པར་འཕྲུལ་པ་ལ་འཇུག་པས་སྐྱོ་བ་མེད་པའི་ཕྱིར་རོ། །དེ་ལྟར་བྱང་ཆུབ་སེམས་དཔའ་དེ་སེམས་སྐད་ཅིག་ལ་སྙོམས་པར་ཞུགས་ཤིང་
[043-301b3] རྣམ་པར་ལྡང་ཡང་ཡུན་རིང་པོ་ཡང་འཇིག་པར་མི་བྱེད། མངོན་པར་ཞེན་པར་ཡང་མི་ལྟུང། དམིགས་པ་ཐམས་ཅད་ལའང་གནས་པ་མེད་དེ་དངོས་པོ་ཐམས་ཅད་ལ་ཡང་
[043-301b4] མི་གནས་སོ། །སྐད་ཅིག་གི་རྒྱུད་ལ་ཡང་རབ་ཏུ་འཇུག་གོ་སེམས་ཅན་གྱི་དོན་ཡང་ཡང་དག་པར་སྒྲུབ་བོ། །སངས་རྒྱས་ཀྱི་ཁྱུ་མཆོག་གི་མཐུ་ཕྱུང་བ་མཐོང་བས་ཀྱང་ངོམས་པར་མི་བྱེད་
[043-301b5] དོ༑ ༑ཆོས་ཀྱི་དབྱིངས་ཀྱི་མཐར་དབྱུང་བས་ཀྱང་སྒྱིད་ལུག་པར་མི་བྱེད་དེ། དེ་ལ་གཞག་པར་བྱ་བ་ཡང་གང་ཡང་མེད་དོ། །ཐམས་ཅད་མཁྱེན་པའི་ཡེ་ཤེས་མངོན་པར་བསྒྲུབས་
[043-301b6] བའི་རྗེས་སུ་ཡང་རབ་ཏུ་འཇུག་གོ་ཡེ་ཤེས་ཀྱི་སྦྲུལ་པ་ཡང་བྱིན་གྱིས་རློབ་བོ། །སེམས་ཅན་གྱི་རིས་ལ་འཇུག་པར་ཡང་མཐའ་དང་དབུས་མེད་པར་འཇུག་གོ་འཇུག་རྟེན་གྱི་
[043-301b7] ཁམས་ཐམས་ཅད་རྣམ་པར་དག་པ་ཡང་ཡོངས་སུ་རྫོགས་པར་བྱེད་དོ་།འཇིག་རྟེན་གྱི་ཕྱིན་ཅི་ལོག་ཐམས་ཅད་རྣམ་པར་རྟོག་པ་མེད་པས་རབ་ཏུ་ཤེས་སོ། །རྟོག་པའི་ས་ཐམས་


[043-302a0] [302A] 
[043-302a1] ༄༅། །ཅད་ལས་ཀྱང་ཡོངས་སུ་འདའོ། །མཚན་མ་སྣ་ཚོགས་ཡོངས་སུ་ཤེས་པ་ཡང་མི་སྤོང་ངོ། །བྱང་ཆུབ་སེམས་དཔའི་ཡེ་ཤེས་དང་ཐབས་ལ་མཁས་
[043-302a2] པ་ཡང་ཡོངས་སུ་རྫོགས་པར་བྱེད་དོ། །ཤིན་ཏུ་རྣམ་པར་དག་པ་ལའང་རྟོག་པར་མི་བྱེད་དོ། །ཐམས་ཅད་ཟིལ་གྱིས་གནོན་པའི་ས་ཡང་རབ་ཏུ་འཐོབ་པར་བྱེད་དོ། །འདི་ལྟ་སྟེ་
[043-302a3] དཔེར་ན། ནམ་མཁའི་རང་བཞིན་ནི་དངོས་པོ་ཐམས་ཅད་ཀྱི་རྗེས་སུ་སོང་བའང་ཡིན་ལ། དངོས་པོ་ཐམས་ཅད་ལས་ཀྱང་རྣམ་པར་འདས་པའོ། །དེ་བཞིན་དུ་བྱང་ཆུབ་སེམས་
[043-302a4] དཔའ་ཡང་འཇིག་རྟེན་གྱི་ཁམས་ཐམས་ཅད་དུའང་རྒྱུ་ལ། འཇིག་རྟེན་གྱི་ཁམས་ཐམས་ཅད་ལས་ཀྱང་རྣམ་པར་འདས་པ་ཡིན། སེམས་ཅན་གྱི་ཁམས་ཡོངས་སུ་དགྲོལ་བ་
[043-302a5] ལའང་བརྩོན་ལ། སེམས་ཅན་གྱི་འདུ་ཤེས་ཐམས་ཅད་ཀྱང་མེད་པ་ཡིན། ཆོས་ཀྱི་དབྱིངས་ཐམས་ཅད་ཀྱང་ཡེ་ཤེས་ཀྱི་སྤྱོད་ཡུལ་དུ་གྱུར་ལ། ཆོས་ཐམས་ཅད་ཀྱིས་སྙེམས་
[043-302a6] པའི་སེམས་ཀྱང་མེད་པ་ཡིན། སངས་རྒྱས་ཐམས་ཅད་བལྟ་བས་ཀྱང་མི་ངོམས་ལ། སངས་རྒྱས་ཐམས་ཅད་ལ་བལྟ་བའི་གནས་ཀྱང་ཡོངས་སུ་བསལ་བ་ཡིན། ཏིང་ངེ་འཛིན་
[043-302a7] གྱི་རྣམ་པ་ཐམས་ཅད་ལ་མཁས་པར་བྱ་བའང་ཁོང་དུ་ཆུད་ལ་ཆོས་ཐམས་ཅད་ཀྱི་དེ་བཞིན་ཉིད་ཁོང་དུ་ཆུད་པས་ཆགས་པ་ཡང་མེད་པ་ཡིན། ཆོས་ཀྱི་ཚིག་རྣམ་པར་ཤེས་པ་


[043-302b0] [302B] 
[043-302b1] ཚིག་མེད་ཅིང་ཡི་གེ་མེད་པ་ཡང་ཁོང་དུ་ཆུད་པ་ཡིན། བརྗོད་དུ་མེད་པ་ལ་ཡང་ཤིན་ཏུ་སྤྱོད་ལ། དབྱངས་ཀྱི་ཡན་ལག་རྣམ་པར་དག་པ་
[043-302b2] དང་ཡང་ལྡན་པ་ཡིན། ཆོས་ཐམས་ཅད་ཀྱི་ཡང་མཐར་ཕྱིན་ལ་གཟུགས་སྣ་ཚོགས་ཀྱིས་འདུལ་བ་རྣམས་ཀྱང་ཡུལ་དུ་བྱེད་པ་ཡིན། ཆོས་ཐམས་ཅད་ཀྱི་རང་བཞིན་གྱི་མཐར་
[043-302b3] ཡང་རབ་ཏུ་ཐུག་ལ། སྙིང་རྗེ་ཆེན་པོས་སེམས་ཅན་གྱི་ཁམས་ཐམས་ཅད་ཡོངས་སུ་དགྲོལ་ཞིང་གདུལ་བ་ལ་ཡང་རབ་ཏུ་བརྩོན་པ་ཡིན་སེམས་ཅན་གྱི་ཁམས་འཕེལ་བ་དང་
[043-302b4] འགྲིབ་པ་མེད་པ་ཡང་རབ་ཏུ་ཤེས་ལ། ཆོས་ཀྱི་དབྱིངས་ཀུན་ཏུ་ཁྱབ་པ་ཁོང་དུ་ཆུད་པ་ལས་ཀྱང་མི་གཡོ་བ་ཡིན། འགྲོ་བ་ཐམས་ཅད་གདུལ་བ་ཡང་རྒྱུན་མི་གཅོད་ལ། དེ་བཞིན་
[043-302b5] གཤེགས་པའི་སྤྱོད་པ་འཁོར་གསུམ་ཡོངས་སུ་དག་པར་ཁོང་དུ་ཆུད་པ་ཡིན། ཆོས་རྣམ་པ་སྣ་ཚོགས་ལའང་རྣམ་པར་མི་རྟོག་ལ། བསྟན་པ་སྣ་ཚོགས་ལ་འཇིགས་པ་མེད་པས་ཆོས་
[043-302b6] བསྟན་པའི་ཆོས་ཀྱི་འཁོར་ལོ་ཡང་རྒྱུན་མི་འཆད་པ་ཡིན། ཀྱེ་རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་ཤེས་ཆོས་
[043-302b7] ཀྱི་དབྱིངས་ལ་དབང་བསྒྱུར་བ་ཞེས་བྱ་བ་སྟེ་དགུ་པའོ། །ཀྱེ་རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་རྒྱ་ཆེན་པོ་ལ་མཁས་པའི་ཡེ་


[043-303a0] [303A] 
[043-303a1] ༄༅། །ཤེས་བཅུ་པ་གང་ཞེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་ཏིང་ངེ་འཛིན་ཆགས་པ་
[043-303a2] མེད་ཅིང། དྲི་མ་མེད་པ་ཞེས་བྱ་བ་ལ་སྙོམས་པར་འཇུག་པ་སྟེ་ཏིང་ངེ་འཛིན་དེ་ལ་སྙོམས་པར་ཞུགས་པའི་ཚེ། ལུས་ཀྱི་ལས་ཆགས་པ་མེད་པར་ཡང་དག་པར་གནས་སོ། །ངག་
[043-303a3] གི་ལས་ཆགས་པ་མེད་པར་ཡང་དག་པར་གནས་སོ། །ཡིད་ཀྱི་ལས་ཆགས་པ་མེད་པར་ཡང་དག་པར་གནས་སོ། །སངས་རྒྱས་ཀྱི་ཞིང་མཉམ་པ་ཉིད་ཆགས་པ་མེད་པར་ཡང་
[043-303a4] དག་པར་གནས་སོ། །སེམས་ཅན་ཡོངས་སུ་སྨིན་པར་བྱ་བའི་ཡེ་ཤེས་ཆགས་པ་མེད་པ་ལ་ཡང་དག་པར་འཇུག་གོ་སེམས་ཅན་འདུལ་བའི་ཡེ་ཤེས་ཆགས་པ་མེད་པར་ཡང་
[043-303a5] དག་པར་གནས་སོ། །འོད་ཟེར་ཀུན་ཏུ་དགྱེ་བ་ཆགས་པ་མེད་པ་རབ་ཏུ་འགྱེད་དོ། །འོད་ཀྱི་དཀྱིལ་འཁོར་ཆགས་པ་མེད་པ་རབ་ཏུ་གཏོང་ངོ་།སྤྲུལ་པ་མང་པོ་ཆགས་པ་མེད་པ་རབ་ཏུ་
[043-303a6] འགྱེད་དོ། །ཆོས་ཀྱི་འཁོར་ལོ་ཆགས་པ་མེད་པ་རབ་ཏུ་བསྐོར་རོ་།བྱང་ཆུབ་སེམས་དཔའི་ཁྱུ་མཆོག་གི་མཐུ་ཕྱུང་བའང་རབ་ཏུ་འཐོབ་པར་བྱེད་དོ། །སངས་རྒྱས་ཀྱི་སྟོབས་རྣམས་
[043-303a7] ལ་ཡང་ཡང་དག་པར་འཇུག་གོ་སངས་རྒྱས་ཀྱི་ཡེ་ཤེས་ཀྱང་རབ་ཏུ་འཐོབ་པར་བྱེད་དོ། །སངས་རྒྱས་ཀྱི་བཞེངས་པས་རྣམ་པར་ལྡང་ངོ། །སངས་རྒྱས་ཀྱི་རྣམ་པར་འཕྲུལ་བ་སྣང་


[043-303b0] [303B] 
[043-303b1] །བྱང་ཆུབ་སེམས་དཔའ་དེ་ཏིང་ངེ་འཛིན་འདི་ལ་གནས་པའི་ཚེ། ཐམས་ཅད་མཁྱེན་པ་ཉིད་ལ་རབ་ཏུ་རྟོག་གོ་ཐམས་ཅད་མཁྱེན་པ་ཉིད་ལ་ཡོངས་སུ་བལྟའོ། །ཐམས་
[043-303b2] ཅད་མཁྱེན་པ་ཉིད་ཁོང་དུ་ཆུད་པར་བྱེད་དོ། །ཐམས་ཅད་མཁྱེན་པ་ཉིད་རྟོགས་པར་བྱེད་དོ། །ཐམས་ཅད་མཁྱེན་པ་ཉིད་དམིགས་པར་བྱེད་དོ། །ཐམས་ཅད་མཁྱེན་པ་ཉིད་ལ་རབ་ཏུ་
[043-303b3] ལྟའོ༑ ༑ཐམས་ཅད་མཁྱེན་པ་ཉིད་ལ་རྗེས་སུ་བལྟའོ། །ཐམས་ཅད་མཁྱེན་པ་ཉིད་ལ་རྣམ་པར་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ། བྱང་ཆུབ་སེམས་དཔའ་ཀུན་ཏུ་
[043-303b4] བཟང་པོའི་སྨོན་ལམ་ཆེན་པོ་དང། བྱང་ཆུབ་སེམས་དཔའི་སེམས་ཆེན་པོ་དང། བྱང་ཆུབ་སེམས་དཔའི་སྤྱོད་པ་ཆེན་པོ་དང། བྱང་ཆུབ་སེམས་དཔའི་ཁོང་དུ་ཆུད་པ་ཆེན་པོ་དང་
[043-303b5] བྱང་ཆུབ་སེམས་དཔའི་རྟོགས་པ་ཆེན་པོ་དང། བྱང་ཆུབ་སེམས་དཔའི་སྣང་བ་ཆེན་པོ་དང། བྱང་ཆུབ་སེམས་དཔའི་སྐྱེ་བ་ཆེན་པོ་དང། བྱང་ཆུབ་སེམས་དཔའི་བྱིན་གྱི་རླབས་ཆེན་པོ་
[043-303b6] དང༑ བྱང་ཆུབ་སེམས་དཔའི་སྤྲུལ་པ་ཆེན་པོ་དང། བྱང་ཆུབ་སེམས་དཔའི་རྒྱུན་ཆེན་པོ་ཡོངས་སུ་མི་གཅོད་དོ། །ལྡོག་པར་མི་བྱེད་དོ། །སྐྱོ་བར་མི་བྱེད་དོ། །གཏོང་བར་མི་བྱེད་དོ། །
[043-303b7] འགྱེད་པར་མི་བྱེད་དོ། །སྒྱིད་ལུག་པར་མི་བྱེད་དོ། །གཞོག་པར་མི་བྱེད་དོ། །བྱང་ཆུབ་སེམས་དཔའི་རྒྱུན་མཐར་ཕྱིན་པར་མི་བྱེད་དོ་།དེ་ཅིའི་ཕྱིར་ཞེ་ན། དེ་ནི་བྱང་ཆུབ་སེམས་དཔའི་ཆོས་


[043-304a0] [304A] 
[043-304a1] ༄༅། །ལ་སྨོན་ལམ་ཆེན་པོས་རབ་ཏུ་གྲུབ་པ་དང། ཡང་དག་པར་འཇུག་པའི་འབྱུང་གནས་ཆེན་པོ་དང། འཇིགས་པའི་པ་མེད་པའི་སངས་རྒྱས་ཀྱི་ཆོས་རྒྱ་མཚོ་
[043-304a2] ཆེན་པོ་ཤིན་ཏུ་བསླབས་པས། བྱང་ཆུབ་སེམས་དཔའི་སྨོན་ལམ་ཁྱད་པར་དུ་འཕགས་པ་དང་ལྡན་པའི་ཕྱིར་རོ། །བྱང་ཆུབ་སེམས་དཔའི་སྤྱོད་པ་ཁྱད་པར་ཅན་དང་ལྡན་པའི་
[043-304a3] ཕྱིར་རོ། །ཐབས་མཁས་པའི་ཡེ་ཤེས་སྣང་བ་ལ་ཤིན་ཏུ་བསླབས་པའི་ཕྱིར་རོ། །བྱང་ཆུབ་སེམས་དཔའི་སྤྲུལ་པ་ཡོངས་སུ་ཤེས་པའི་ཕྱིར་རོ། །སེམས་ཅན་ཐམས་ཅད་ཀྱི་
[043-304a4] གཙོ་བོས་བྱིན་གྱིས་བརླབས་པའི་ཕྱིར་རོ། །འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱི་ཐུགས་རྗེ་ཆེན་པོའི་རྗེས་སུ་སྙེགས་པའི་ཕྱིར་རོ། །
[043-304a5] སངས་རྒྱས་ཀྱི་ཆོས་འགྱུར་བ་མེད་པ་ཡོངས་སུ་བསྒྲུབ་པའི་ཕྱིར་རོ། །དེ་ཅིའི་ཕྱིར་ཞེ་ན། འདི་ལྟ་སྟེ། དཔེར་ན། མི་ལ་ལ་ཞིག་གིས་ནོར་བུ་རིན་པོ་ཆེ་སྣ་ཚོགས་ཚོན་གྱིས་བསྒྱུར་
[043-304a6] པའི་གོས་ཀྱི་སྟེང་དུ་བཞག་ན། ནོར་བུ་རིན་པོ་ཆེ་དེ་ཡང་ཁོང་ནས་ཚོན་གྱིས་གྱུར་པར་སྣང་སྟེ། ནོར་བུ་རིན་པོ་ཆེའི་རང་བཞིན་ནི་འགྱུར་བ་མེད་དོ། །དེ་བཞིན་དུ་བྱང་ཆུབ་སེམས་དཔའ་
[043-304a7] ཡང་ཏིང་ངེ་འཛིན་རིན་པོ་ཆེ་ཐོབ་པའི་ཡེ་ཤེས་ཀྱི་སྒོས་ཐམས་ཅད་མཁྱེན་པ་ཉིད་ལ་ཡོངས་སུ་ལྟ་ཞིང། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའང་རྒྱུན་མི་གཅོད་དོ། །


[043-304b0] [304B] 
[043-304b1] ནོར་བུའི་རང་བཞིན་ཡོངས་སུ་མི་སྤོང་བ་དེ་བཞིན་དུ། བྱང་ཆུབ་སེམས་དཔའ་ཡང་བྱང་ཆུབ་སེམས་དཔའི་སྤྱོད་པའི་རང་བཞིན་
[043-304b2] ཐམས་ཅད་མཁྱེན་པའི་ཡོན་ཏན་ཅན་ཡོངས་སུ་མི་སྤོང་ངོ། །དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་དེ་ནི་འགྲོ་བ་ཐམས་ཅད་ཀྱི་དོན་དུ་ཡང་དག་པར་ཞུགས་པའི་ཕྱིར་རོ། །
[043-304b3] འགྲོ་བ་ཐམས་ཅད་དགྲོལ་བར་སྨོན་པའི་ཕྱིར་རོ། །སངས་རྒྱས་ཐམས་ཅད་མཉེས་པར་བྱེད་པ་ལས་ཕྱིར་མི་ལྡོག་པའི་ཕྱིར་རོ་།འཇིག་རྟེན་གྱི་ཁམས་ཐམས་ཅད་རྣམ་པར་སྦྱོང་བས་
[043-304b4] སྒྱིད་ལུག་པ་མེད་པའི་ཕྱིར་རོ། །འགྲོ་བ་ཐམས་ཅད་དུ་རྒྱུན་མི་འཆད་པར་སྤྱོད་པས་སྐྱོ་བ་མེད་པའི་ཕྱིར་རོ། །ཆོས་རྒྱ་མཚོ་མཐའ་དང་དབུས་མེད་ཅིང་ཚད་མེད་པས་ཡོངས་སུ་ཡི་
[043-304b5] འཆད་པ་མེད་པའི་ཕྱིར་རོ། །སེམས་ཅན་རྣམ་པར་དག་པར་བྱ་བའི་དམིགས་པས་རྣམ་པར་འཕེལ་བ་ཐམས་ཅད་སྟོན་པའི་ལས་ཕྱིར་འགྱོད་པ་མེད་པའི་ཕྱིར་རོ། །འགྲོ་བ་ཐམས་ཅད་
[043-304b6] ལ་རིམ་གྲོ་བྱ་བས་སྙོམས་པ་མེད་ཅིང་སྒྱིད་ལུག་པ་མེད་པའི་ཕྱིར་རོ། །འགྲོ་བ་ཐམས་ཅད་སྣང་བར་བྱ་བས་སྐྱོ་བ་མེད་པའི་ཕྱིར་རོ། །ཆོས་ཀྱི་སྒོ་མཐའ་ཡས་པ་ལ་འཇུག་པ་ལས་ཕྱིར་མི་
[043-304b7] ལྡོག་ཅིང་ཡོངས་སུ་སྐྱོ་བ་མེད་པའི་ཕྱིར་རོ། །འདི་ལྟ་སྟེ། དཔེར་ན། ནམ་མཁའི་རང་བཞིན་ནི་འཇིག་རྟེན་གྱི་ཁམས་ཐམས་ཅད་ཡོངས་སུ་འཛིན་ཅིང་རྟེན་ཀྱང་ངལ་བ་མེད་ཅིང་དུབ་པ་མེད་ལ་


[043-305a0] [305A] 
[043-305a1] ༄༅། །ཉམ་ཆུང་བར་མི་འགྱུར་ཞིང། རྒ་བར་མི་འགྱུར། འཇིག་པར་མི་འགྱུར། འགྱེས་པར་མི་འགྱུར། བྱང་བར་མི་འགྱུར། རྣམ་པ་ཐ་དད་པར་མི་འགྱུར། རྣམ་
[043-305a2] པ་གཞན་དུ་མི་འགྱུར། དངོས་པོ་གཞན་དུ་མི་འགྱུར། རང་བཞིན་རྣམ་པར་མི་སྤོང་ངོ། །དེ་ཅིའི་ཕྱིར་ཞེ་ན། དེ་ནི་ནམ་མཁའི་རང་བཞིན་ཆོས་ཉིད་ཀྱི་ངོ་བོ་ཉིད་ཀྱང་ཕྱིར་རོ། །དེ་བཞིན་
[043-305a3] དུ་བྱང་ཆུབ་སེམས་དཔའ་ཡང་སྨོན་ལམ་ཆེན་པོ་རྒྱ་ཆེ་ཞིང་ཡངས་ལ་ཚད་མེད་པ་དང་ལྡན་པས། སེམས་ཅན་ཐམས་ཅད་དགྲོལ་བ་ལ་ཉེ་བར་གནས་པའི་སྒོས་སྐྱོ་ཞིང་དུབ་པའི་
[043-305a4] སེམས་མི་སྐྱེད་དོ། །འདི་ལྟ་སྟེ། དཔེར་ན། མྱ་ངན་ལས་འདས་པ་ནི་དུས་གསུམ་གྱི་སེམས་ཅན་མཐའ་དང་དབུས་མེད་པ་དེ་སྙེད་ཅིག་ཡོངས་སུ་མྱ་ངན་ལས་ཟློ་ཡང་བར་འགའ་ཙམ་
[043-305a5] ཡང་སྐྱོ་བ་མེད་ཅིང་སྒྱིད་ལུག་པ་མེད་དེ། ཡོངས་སུ་ཡི་ཆད་པ་མེད་དོ། །དེ་ཅིའི་ཕྱིར་ཞེ་ན། འདི་ལྟ་སྟེ། མྱ་ངན་ལས་འདས་པའི་མཐར་ཐུག་པ་འདི་ནི་ཆོས་ཐམས་ཅད་ཀྱི་དབེན་པ་
[043-305a6] ཉིད་དེ། དེ་བས་ན་གང་ལས་ཀྱང་ཕྱིར་ནུར་བར་བྱ་བ་མེད་དོ་།དེ་བཞིན་དུ་བྱང་ཆུབ་སེམས་དཔའ་ཡང་འགྲོ་བ་ཐམས་ཅད་གདོན་པའི་ཕྱིར། འཇིག་རྟེན་དུ་སྐྱེས་པས་སེམས་ཅན་
[043-305a7] ཐམས་ཅད་ཡོངས་སུ་དགྲོལ་བ་ལ་སྐྱོ་བའི་སེམས་མི་སྐྱེད་དོ། །འདི་ལྟ་སྟེ། དཔེར་ན། ཐམས་ཅད་མཁྱེན་པ་ཉིད་ལ་བྱང་ཆུབ་སེམས་དཔའ་དེ་སྙེད་ཅིག་བྱང་ཆུབ་ཀྱི་དོན་དུ་གནས་


[043-305b0] [305B] 
[043-305b1] འདས་པ་དང། མ་འོངས་པ་དང། ད་ལྟར་བྱུང་བ་རྣམས་སངས་རྒྱས་ཀྱི་མངའ་བསྒྱུར་བ་ལ་བསྒྲུབས་སོ། །སྒྲུབ་བོ། །བསྒྲུབ་པར་འགྱུར་རོ། །དེ་ཅིའི་ཕྱིར་ཞེ་ན། དེ་
[043-305b2] ནི་ཟད་པ་མེད་པའི་ཆོས་ཉིད་ཐོབ་པའི་ཕྱིར་ཏེ། དེ་ལས་གཞན་དུ་འགྱུར་བ་མེད་ཅིང། འདུལ་བའི་ཆོས་ལ་མངོན་པར་ཆགས་པ་མེད་པས་ཕྱིར་ནུར་བ་མེད་དོ། །དེ་བཞིན་དུ་བྱང་ཆུབ་སེམས་
[043-305b3] དཔའ་ཡང་ཐམས་ཅད་མཁྱེན་པ་ཉིད་ཀྱི་ཏིང་ངེ་འཛིན་མང་པོ་བདག་གིས་ཐོབ་པར་བྱེད་ཅིང་ཁོང་དུ་ཆུད་པར་བྱེད་དོ། །དེ་ལྟར་བྱང་ཆུབ་སེམས་དཔའ་དེའི་ཏིང་ངེ་འཛིན་དེ་ནི། འོད་ཕྱོགས་
[043-305b4] ཐམས་ཅད་ཀྱི་མཐས་ཀླས་པར་འདལ་བ། འཇིག་རྟེན་གྱི་ཁམས་ཐམས་ཅད་དུ་འོད་ཟེར་ཐོགས་པ་མེད་པ། ཡོན་ཏན་སྣ་ཚོགས་དུ་མའི་སྙིང་པོ་ཅན་གོས་བརྗོད་དུ་མེད་པ་ཡོངས་སུ་འབྱུང་
[043-305b5] བ༑ རིན་པོ་ཆེ་བརྗོད་དུ་མེད་པ་ཡོངས་སུ་འབྱུང་བ། སྤོས་བརྗོད་དུ་མེད་པ་ཡོངས་སུ་འབྱུང་བ། རྒྱན་དང་ལྷབ་ལྷུབ་དུ་མ་དང་ལྡན་པ། གསེར་གྱི་དྲ་བ་རྒྱ་ཆེན་པོས་ཀུན་ནས་ཡོགས་པ་
[043-305b6] དྲིལ་བུའི་དྲ་བའི་སྒྲ་ཀུན་ནས་འབྱུང་བ། བལྟ་ན་བཟང་ཞིང་ཡིད་དུ་འོང་བ་རིན་པོ་ཆེ་སྣ་ཚོགས་བརྗོད་དུ་མེད་པའི་མཛོད་དང་ལྡན་པ། རིན་པོ་ཆེ་སྣ་ཚོགས་མང་པོ་སྟོན་པས་དག་ཅིང་
[043-305b7] བཟང་པོ་སྤྱོད་པ། གནས་ཤིན་ཏུ་བསྟན་པ་ཐམས་ཅད་མཁྱེན་པ་ཉིད་ཀྱི་སྒོ་སྟོན་པའི་ཡོན་ཏན་ཅན། དེ་བཞིན་གཤེགས་པ་མང་པོས་བྱིན་གྱིས་བརླབས་པ། དགེ་བའི་རྩ་བ་དག་པ་ཐམས་


[043-306a0] [306A] 
[043-306a1] ༄༅། །ཅད་ཀྱིས་ཡང་དག་པར་བྱུང་བས་རྣམ་པར་སྣང་བ། དེ་བཞིན་གཤེགས་པ་ཐམས་ཅད་ཀྱི་དཔལ་གྱི་བྱིན་དང་ལྡན་པ། དེ་བཞིན་གཤེགས་པ་ཐམས་ཅད་ཀྱི་
[043-306a2] བྱིན་གྱི་རླབས་ལས་བྱུང་བ། ལུས་གཅིག་ཏུ་གནས་ཀྱང་ཕྱོགས་བཅུ་བརྗོད་དུ་མེད་ཅིང། ཚད་མེད་པར་བྱང་ཆུབ་སེམས་དཔའ་འབྱུང་བའི་གོ་འཕང་དང། ཡོན་ཏན་ཚད་མེད་པ་
[043-306a3] གྲངས་མེད་པ་བརྒྱ་སྟོང་རྣམ་པར་དག་པ། ཕུན་སུམ་ཚོགས་པ་ཐམས་ཅད་མཁྱེན་པ་ཉིད་དུ་མཐུན་ཞིང་གནས་སུ་གྱུར་པ། སངས་རྒྱས་ཐམས་ཅད་མཁྱེན་པ་ཉིད་དུ་
[043-306a4] མཐུན་ཞིང་གནས་སུ་གྱུར་པས། སངས་རྒྱས་ཐམས་ཅད་ཀྱི་སྣང་བ་འབྱུང་བར་བྱེད་པ། འགྲོ་བ་ཐམས་ཅད་ཀྱི་མཆོད་རྟེན་དུ་གྱུར་པ་འཇིག་རྟེན་ཐམས་ཅད་ཀྱི་ཕྱག་བྱ་
[043-306a5] ཞིང་མདུན་དུ་བྱ་བར་འོས་པ། ཆོས་ཉིད་སྒྱུ་མ་ལྟ་བུའི་མཐུན་པའི་འབྲས་བུ་སྤྲུལ་པ་ཀུན་ཏུ་འགྱེད་པ། འགྲོ་བ་ཐམས་ཅད་ཀྱི་དཔེ་དང་དཔེ་མེད་པའི་ཡོན་ཏན་ཅན་ཏེ། དེ་ལ་
[043-306a6] གནས་པའི་ཚེ་བྱང་ཆུབ་སེམས་དཔའ་སྐྱིལ་མོ་ཀྲུང་གཅིག་ཏུ་གནས་ཤིང། དེའི་བདག་ཉིད་ཡོངས་སུ་རྫོགས་པར་བྱེད་པའི་ཚེ། འཇིག་རྟེན་གྱི་ཁམས་ཐམས་ཅད་མ་
[043-306a7] ལུས་པར་བྱང་ཆུབ་སེམས་དཔའི་སྐྱིལ་མོ་ཀྲུང་གཅིག་གིས་ཡོངས་སུ་ཁྱབ་པར་འགྱུར་ཏེ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་སྟེ་དེ་ལྟར་གནས་པའི་


[043-306b0] [306B] 
[043-306b1] བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འོད་ཟེར་འབྱུང་སྟེ། བ་སྤུའི་ཁུང་བུ་གཅིག་
[043-306b2] ནས་ཇི་ལྟ་བ་དེ་བཞིན་དུ་བ་སྤུའི་ཁུང་བུ་ཐམས་ཅད་ནས་ཀྱང་འོད་ཟེར་གྱི་སྒོ་དེ་སྙེད་དེ་སྙེད་འབྱུང་ངོ། །འོད་ཟེར་གྱི་སྒོ་དེ་དག་རེ་རེ་ལས་ཀྱང་སངས་རྒྱས་ཀྱི་ཞིང་བྱེ་བ་ཁྲག་ཁྲིག་
[043-306b3] བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ནོར་བུ་རིན་པོ་ཆེ་རྣམ་པར་སྣང་བའི་སྙིང་པོ་ཅན་ཁ་དོག་དུ་མར་སྣང་བ། རྒྱན་སྣ་ཚོགས་དང་ལྡན་པ། ཡོན་ཏན་གྱི་རྣམ་པ་
[043-306b4] དུ་མ་དང་ལྡན་པ། རིན་པོ་ཆེའི་དྲ་བ་རྒྱ་ཆེན་པོས་ཀུན་ནས་ཁེབས་པ། མེ་ཏོག་གི་དྲ་བ་རྒྱ་ཆེན་པོས་ཡོངས་སུ་ཁེབས་པ། སྤོས་རིན་པོ་ཆེ་ཁྲག་ཁྲིག་བརྒྱ་སྟོང་ཀུན་ཏུ་གཏོང་བ་
[043-306b5] རིན་པོ་ཆེའི་རྒྱན་ཡིད་དུ་འོང་བ་སྣ་ཚོགས་ཀྱི་སྙིང་པོ་ཅན་རིན་པོ་ཆེའི་གདུགས་བསམ་གྱིས་མི་ཁྱབ་པས་བཀབ་པ་འབྱུང་སྟེ། རིན་པོ་ཆེ་དེ་དག་རེ་རེ་ལས་ཀྱང་ཁང་པ་བརྩེགས་
[043-306b6] པ་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ། །ཁང་པ་བརྩེགས་པ་དེ་དག་རེ་རེ་ལས་ཀྱང་སེང་གེའི་ཁྲི་པདྨོའི་སྙིང་པོ་ཅན་སངས་རྒྱས་
[043-306b7] ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ། །སེང་གེའི་ཁྲི་པདྨོའི་སྙིང་པོ་ཅན་དེ་དག་རེ་རེ་ལས་ཀྱང་འོད་སངས་རྒྱས་ཀྱི་ཞིང་བྱེ་བ་


[043-307a0] [307A] 
[043-307a1] ༄༅། །ཁྲག་ཁྲིག་བརྒྱ་སྟོང་གྲངས་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ། །འོད་དེ་དག་རེ་རེ་ལས་ཀྱང་ཁ་དོག་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་
[043-307a2] སྟོང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་འབྱུང་ངོ་།ཁ་དོག་དེ་དག་རེ་རེ་ལས་ཀྱང་སྣང་བའི་དཀྱིལ་འཁོར་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ཕྲག་
[043-307a3] བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ། །སྣང་བའི་དཀྱིལ་འཁོར་དེ་དག་རེ་རེ་ལས་ཀྱང་ནོར་བུ་རིན་པོ་ཆེ་རྣམ་པར་སྣང་བ་སྣ་ཚོགས་ཀྱི་མེ་ཏོག་སངས་རྒྱས་ཀྱི་ཞིང་བྱེ་བ་ཁྲག་ཁྲིག་
[043-307a4] བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ། །མེ་ཏོག་དེ་དག་རེ་རེ་ལས་ཀྱང་རིན་པོ་ཆེ་ཐམས་ཅད་ཀྱི་རྒྱན། སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྗོད་དུ་མེད་པ་
[043-307a5] ཕྲག་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ། །རྒྱན་དེ་དག་རེ་རེ་ལས་ཀྱང་ཁྱུ་མཆོག་གི་མཐུ་ཕྱུང་བ་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ཕྲག་བཅུའི་རྡུལ་
[043-307a6] ཤིན་ཏུ་ཕྲ་བ་སྙེད་འབྱུང་ངོ། །ཁྱུ་མཆོག་གི་མཐུ་ཕྱུང་བ་དེ་དག་རེ་རེ་ལས་ཀྱང་སངས་རྒྱས་ཀྱི་ཆོས་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་
[043-307a7] ཆར་རབ་ཏུ་འབབ་བོ། །ཆོས་ཀྱི་ཚིག་རྣམ་པར་ཕྱེ་བའི་ཆར་དེ་དག་ལས་ཀྱང་ཆོས་ཁོང་དུ་ཆུད་པར་བྱ་བར་མདོའི་ཚུལ་སངས་རྒྱས་ཀྱི་ཞིང་བྱེ་བ་ཁྲག་ཁྲིག་རྒྱ་སྟོང་ཕྲག་བཅུའི་རྡུལ་ཤིན་


[043-307b0] [307B] 
[043-307b1] །མདོའི་ཚུལ་ཡོངས་སུ་བརྗོད་པ་དེ་དག་རེ་རེ་ལས་ཀྱང་ཆོས་ཀྱི་སྒོ་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་
[043-307b2] ཕྲ་བ་སྙེད་རབ་ཏུ་སྟོན་ཏོ། །ཆོས་ཀྱི་སྒོ་རབ་ཏུ་བསྟན་པ་དེ་དག་རེ་རེ་ཞིང་ཡང་ཡེ་ཤེས་རྡོ་རྗེ་ལྟ་བུས་གཏན་ལ་ཕེབས་པའི་ཆོས་ཀྱི་འཁོར་ལོ། ཆོས་ཀྱི་རྣམ་གྲངས་སྣ་ཚོགས་དང་ལྡན་པ་
[043-307b3] བསྟན་པ་རྒྱ་ཆེན་པོ་ཅན། ཆོས་ཀྱི་ཚིག་རྣམ་པ་ཐ་དད་པ་དང་ལྡན་པར་འཁོར་བ། སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་བསྐོར་རོ།།
[043-307b4] ཆོས་ཀྱི་འཁོར་ལོ་བསྐོར་བ་དེ་དག་རེ་རེ་ཞིང་ཡང་སེམས་ཅན་གྱི་ཁམས་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་སྨིན་
[043-307b5] པར་བྱེད་དོ། །སེམས་ཅན་གྱི་ཁམས་ཡོངས་སུ་སྨིན་པར་བྱ་བ་འབྱམས་ཀླས་པ་དེ་དག་རེ་རེ་ཞིང་ཡང་སེམས་ཅན་གྱི་ཁམས་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་
[043-307b6] མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་སངས་རྒྱས་ཀྱི་ཆོས་ལ་འདུལ་ཏེ། དེ་ལྟར་སྙོམས་པར་ཞུགས་ཤིང་རྣམ་པར་འཕྲུལ་པ་རྒྱ་ཆེན་པོ་སྟོན་པ། ཏིང་ངེ་འཛིན་གྱི་ཡུལ་ཟིལ་
[043-307b7] གྱིས་མི་ནོན་པ་སྤྲུལ་པའི་སྒྱུ་མ་སྣ་ཚོགས་ལ་མངོན་པར་ཞེན་པ་མེད་པ། རང་བཞིན་ཚད་མེད་པ། མཐའ་དང་དབུས་མེད་པ། བརྗོད་དུ་མེད་པ་དང་ལྡན་པ། ཆོས་ཀྱི་དབྱིངས་རྡུལ་མེད་


[043-308a0] [308A] 
[043-308a1] ༄༅། །པའི་རང་བཞིན་ཅན། ཡང་དག་པའི་མཐའི་མཚན་ཉིད་ཅན། དེ་བཞིན་གཤེགས་པའི་རིགས་ལ་སྤྱོད་པ། ཆགས་པ་མེད་པའི་མཐར་ཐུག་པ། གནས་མེད་པ་
[043-308a2] ལེན་པ་མེད་པ། རྩ་བ་མེད་པ། ཟབ་པ། གཏིང་དཔག་དཀའ་བ། མངོན་སུམ་དུ་ཁོང་དུ་ཆུད་པས་རབ་ཏུ་རྟོག་པ། ཚད་མེད་པ། རྨོངས་པ་མེད་པ། གཞི་མེད་པ། ཆོས་ཀྱི་དབྱིངས་ཀྱི་གནས་
[043-308a3] གཞི་མེད་པ་དང་ལྡན་པ། འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱིས་བསྔགས་པ། དེ་བཞིན་གཤེགས་པའི་སྟོབས་དང་རྒྱུ་མཐུན་པའི་འབྲས་བུ་
[043-308a4] ཅན༑ སངས་རྒྱས་ཀྱི་ཡུལ་གྱི་རྗེས་སུ་སྙེགས་པ། བྱང་ཆུབ་སེམས་དཔའི་ཚེ་གཅིག་པའི་མངོན་སུམ་དུ་གྱུར་པ། བྱང་ཆུབ་སེམས་དཔའི་མིག་རྡུལ་མེད་པ་དང་ལྡན་པ། ཤེས་རབ་ཀྱི་
[043-308a5] མིག་ཀུན་ཏུ་སྤྱོད་པ་ཅན། ཤའི་མིག་རྡུལ་དང་བྲལ་ཞིང་རྡུལ་མེད་པར་ཡང་དག་པར་སྐྱེས་པ། སངས་རྒྱས་ཀྱི་སྤྱན་ཀུན་ཏུ་སྣང་བ་ཅན། ཡེ་ཤེས་ཀྱི་མིག་ཅེས་བྱ་བའི་དོན་གྱི་ཡུལ་དང་
[043-308a6] རྣམ་པ་རབ་ཏུ་སྟོན་པ་ཅན་ཆོས་ཀྱི་སྒོ་འབྱེད་པའི་སྐྱེས་བུ་དམ་པ་ཡང་དག་པར་ཞུགས་པའི་བྱང་ཆུབ་ཀྱི་སེམས་ཡོངས་སུ་རྫོགས་པ། ཡུལ་ལ་ཐོགས་པ་མེད་པ། ཡེ་ཤེས་ཀྱི་རྣམ་
[043-308a7] པའི་འབྱུང་གནས་སུ་གྱུར་པ། འཇིག་རྟེན་ཐམས་ཅད་ལས་མངོན་པར་འཕགས་པ། སྐྱེ་བ་མེད་པ་ཡང་དག་པར་བྱུང་བ། རྣམ་པར་འཕྲུལ་པས་སྐྱེ་བ་ཀུན་ཏུ་སྟོན་པ། བྱིན་གྱི་རླབས་


[043-308b0] [308B] 
[043-308b1] ཡོན་ཏན་མཆོག་གིས་རྣམ་པར་དག་པ། བསམ་པ་འོད་གསལ་བའི་སྙིང་པོ་ཅན། མོས་པ་ཤིན་ཏུ་དག་པས་ཡེ་ཤེས་ནམ་མཁའི་དབྱིངས་ཀུན་ནས་ཁེབས་པ་དང་
[043-308b2] ལྡན་པ། འཕགས་པའི་ཚོགས་ཀྱིས་བལྟ་བར་འོས་པ། སྨོན་ལམ་མངོན་དུ་གྱུར་པ། འདོད་པ་ཡོངས་སུ་རྫོགས་པ། ཡོན་ཏན་བསྔགས་པ་ཟད་མི་ཤེས་པ། སངས་རྒྱས་ཐམས་ཅད་ཀྱི་
[043-308b3] ལྷག་མཐོང་གི་མཛོད་དུ་གྱུར་པ། སངས་རྒྱས་ཀྱི་བྱང་ཆུབ་ཀྱི་འབྱུང་གནས་རྒྱ་མཚོར་གྱུར་པ་ཡེ་ཤེས་རིན་པོ་ཆེ་ཐམས་ཅད་ཀྱིས་ཤིན་ཏུ་བརྒྱན་པ། ཡེ་ཤེས་ཀྱི་སྐྱེས་བུ་པུཎྜ་རི་ཀར་བྱུང་
[043-308b4] བ༑ སེམས་ཅན་གྱི་དོན་མཐའ་དང་དབུས་མེད་པར་རབ་ཏུ་སྒྲུབ་པ་སངས་རྒྱས་ཀྱི་ཡེ་ཤེས་མུ་མེད་པ་ལ་ཞུགས་པའི་འོད་ཟེར་གྱིས་སྣང་བར་གྱུར་པ། ཡེ་ཤེས་ཀྱི་འོད་ཡོངས་སུ་སྣང་
[043-308b5] བ༑ ཆོས་རྣམ་པར་དག་པ་སྣང་བས་ཀུན་ཏུ་སྤྱོད་པ། ཤིན་ཏུ་དབེན་པའི་སྒོར་གྱུར་པ། སངས་རྒྱས་ཀྱི་ཆོས་ཐམས་ཅད་ལ་ཐོགས་པ་མེད་པར་དམིགས་པའི་ཡེ་ཤེས་ཀྱི་མཐར་ཐུག་པ་
[043-308b6] སངས་རྒྱས་ཐམས་ཅད་ཀྱི་བྱང་ཆུབ་ཀྱི་ཐབས་དང་ལྡན་པ། ཡོན་ཏན་གྱི་སྤྱོད་པ་ལས་བྱུང་བ། སྐྱེས་བུ་དམ་པ་བྱང་ཆུབ་སེམས་དཔའི་ཚུལ་རབ་ཏུ་ཤེས་པ། བྱང་ཆུབ་སེམས་དཔའི་
[043-308b7] བཅུན་སྤུ་ལ་རབ་ཏུ་གནས་པ། སངས་རྒྱས་ཐམས་ཅད་ཀྱིས་ཡང་དག་པར་དགོངས་པས་རབ་ཏུ་ཞུགས་པ། སངས་རྒྱས་ཀྱི་ཆོས་ཀྱི་སྐུའི་བྱིན་དང། སྙིང་པོ་ཅན། དྲན་པ་བསམ་གྱིས་མི་


[043-309a0] [309A] 
[043-309a1] ༄༅། །ཁྱབ་པ་རྩེ་གཅིག་ཏུ་གྱུར་པ། དམིགས་པ་མེད་པའི་ཡུལ་དང་མཚན་མ་སྟོན་པ། ཤིན་ཏུ་ཡངས་པ་ལས་ཡང་དག་པར་བྱུང་བའི་རྒྱུད་ཅན། ཆགས་པ་མེད་
[043-309a2] པའི་སྤྱོད་ཡུལ་དུ་ཁོང་དུ་ཆུད་པའི་ཆོས་ཀྱི་དབྱིངས་ཀྱིས་བྱང་ཆུབ་ཚད་མེད་པ་ནམ་མཁའི་དབྱིངས་ལྟར་ཡངས་ཤིང་ས་མཚམས་མེད་པའི་སངས་རྒྱས་ཀྱི་ཡུལ་གྱིས་འཇིག་རྟེན་ཐམས་
[043-309a3] ཅད་དུ་སེམས་ཅན་གྱི་དོན་བྱེད་པ། ཐམས་ཅད་མཁྱེན་པའི་དགེ་བའི་རྩ་བ་དང་རྒྱུ་མཐུན་པའི་ཡེ་ཤེས་ཚད་མེད་པའི་ཡུལ་རྣམ་པར་ནོན་པ། དག་ཅིང་དྲག་ཤུལ་ཆེ་བའི་ཡེ་ཤེས་
[043-309a4] ཀྱིས་གྲུབ་པ། བྱང་ཆུབ་སེམས་དཔའི་བསམ་པ་དང་ཡང་དག་པར་འགྲོགས་པ། བྱང་ཆུབ་སེམས་དཔའ་ཐམས་ཅད་ཀྱི་རིགས་དག་པར་བྱེད་པ་དེ་བཞིན་གཤེགས་པའི་བྱང་
[043-309a5] ཆུབ་ཡིད་དུ་འོང་བ་དང་ལྡན་པ། སངས་རྒྱས་དང་བྱང་ཆུབ་སེམས་དཔའི་ཆོས་ཐམས་ཅད་ཀྱིས་ཁ་ན་མ་ཐོ་བ་མེད་པའི་ཚུལ་ཤིན་ཏུ་ཕྲ་བའི་ཐབས་ཤེས་པ། རྟོགས་པ་རྡོ་རྗེ་ལྟ་
[043-309a6] བུའི་སྟོབས་དང་མཐུས་བྱུང་བ། སངས་རྒྱས་ཀྱི་བྱིན་གྱི་རླབས་ཀྱིས་རྟོགས་པར་གྱུར་པ། སེམས་ཅན་གྱིས་ཐོས་པར་དཀའ་བ། མི་གཉིས་པའི་སྒོར་ཞུགས་པ། ཆོས་ཀྱི་ཚུལ་མཚན་
[043-309a7] ཉིད་མེད་པ་ལ་གཞོལ་བ། མཚན་མའི་རྒྱུད་ཀྱིས་ཆོས་སྟོན་པ་ཐམས་ཅད་ལས་ཤིན་ཏུ་འཕགས་པ། སེམས་ཅན་བསམ་པ་བཞིན་དུ་འདུལ་བ་ཡང་དག་པར་སྟོན་པ། དད་པ་ཇི་


[043-309b0] [309B] 
[043-309b1] ཆོས་ཀྱི་དབྱིངས་ཐ་མི་དད་པའི་རང་བཞིན་ཅན་ཡེ་ཤེས་མི་ཟད་པའི་ཡུལ་ཤིན་ཏུ་ནོན་པ། བྱང་ཆུབ་སེམས་དཔའི་མཐུ་ཆེན་པོས་བྱུང་བ་
[043-309b2] བྱང་ཆུབ་སེམས་དཔའི་མཉམ་པ་ཉིད་ཐུབ་པ་མེད་པ་རབ་ཏུ་ཐོབ་པ། དེ་བཞིན་གཤེགས་པ་མཐོང་བའི་ཡོན་ཏན་ལ་འཇུག་པ་ཐམས་ཅད་ཀྱི་མཐའི་རྗེས་སུ་འགྲོ་བ་རྣམ་པར་ཕྱེ་བ་
[043-309b3] ཐམས་ཅད་ལ་མཁས་པའི་ཡེ་ཤེས་དང་ལྡན་པ། ཆོས་ཀྱི་རྣམ་གྲངས་ཡོངས་སུ་སྟོན་པ། ཞིང་ཐམས་ཅད་རྣམ་པར་དམིགས་པར་བྱ་བ་ལ་རབ་ཏུ་གཞོལ་བ། ཞིང་དག་པར་བྱ་
[043-309b4] པར་དགང་བ་ཐམས་ཅད་ཀྱི་རྒྱན་དུ་གྱུར་པ། སངས་རྒྱས་ཀྱི་ཆོས་སྣང་བ་ཐམས་ཅད་ཡང་དག་པར་སྟོན་པ། བྱང་ཆུབ་སེམས་དཔའི་གནས་ཀྱིས་བྱུང་བ། འདས་པ་དང། མ་བྱོན་པ་
[043-309b5] དང༑ ད་ལྟར་བྱུང་བའི་སངས་རྒྱས་ཐམས་ཅད་ཀྱི་ཆོས་རབ་ཏུ་བརྗོད་པ། འཇིག་རྟེན་ཐམས་ཅད་ལ་རྣམ་པར་ལྟ་བ། དགེ་བ་མཐའ་དང་མུ་མེད་པས་ཡང་དག་པར་བྱུང་བ། འཇིག་
[043-309b6] རྟེན་གྱི་རྩོམ་པ་ཐམས་ཅད་ལས་རྣམ་པར་འདས་པ། སངས་རྒྱས་ཀྱི་འཇིག་རྟེན་ལས་འདས་པ་ཤིན་ཏུ་བྱུང་བ། མཚུངས་པ་མེད་པ་དང་འདྲ་བ་མེད་པའི་དབང་གིས་ཤེས་པར་གྱུར་
[043-309b7] པ༑ མཁས་པས་ཁོང་དུ་ཆུད་པ། སྐྱེས་བུ་དམ་པས་ཡང་དག་པར་བསུ་བ། མ་བྱོན་པའི་སངས་རྒྱས་ཐམས་ཅད་ཀྱི་རྒྱུད་ཡོངས་སུ་འཛིན་པ། བྱང་ཆུབ་སེམས་དཔའི་དགེ་བའི་བཤེས་


[043-310a0] [310A] 
[043-310a1] ༄༅། །གཉེན་གྱིས་བྱུང་བ། ལྷག་པའི་བསམ་པ་རྣམ་པར་དག་པས་འབྲས་བུ་ཡོངས་སུ་གྲུབ་པ། ལྷག་པའི་བསམ་པ་ཆེ་བ་ཉིད་ལ་གནས་པ་རབ་ཏུ་ཐོབ་པ། མཉམ་
[043-310a2] པ་དང་བསྟན་པའི་དགེ་བའི་རྩ་བ་ཐོབ་པར་བྱ་བ་རབ་ཏུ་ཐོབ་པ། ཆོས་ཐམས་ཅད་ལ་ཆགས་པ་མེད་པར་གནས་པའི་མཐའི་དཀྱིལ་འཁོར་དང་ལྡན་པ། གཡོ་བ་མེད་པར་ཀུན་ཏུ་སྤྱོད་
[043-310a3] པ༑ རློམ་སེམས་ཐམས་ཅད་རྣམ་པར་འཇིག་པ། གཡོ་བ་ཐམས་ཅད་ལས་ཡང་དག་པར་ལངས་པ། ཆོས་ལ་གནས་པས་ཡེ་ཤེས་རྣམ་པར་སྣང་བ་དང་ལྡན་པ། མུན་པ་མེད་
[043-310a4] པ་ལ་ཞུགས་པ། སངས་རྒྱས་ཀྱི་ཆོས་ཐམས་ཅད་ལ་ཡང་དག་པར་ཞུགས་པས་སྣང་བ་ཐོབ་པ། འགགས་པ་མེད་པར་སྲིད་པ་ཐམས་ཅད་ལས་ཤིན་ཏུ་འཕགས་པ། སྲིད་པ་ཐམས་
[043-310a5] ཅད་ཁོང་དུ་ཆུད་པ། འདུས་བྱས་ཐམས་ཅད་ཡུལ་དུ་གྱུར་པའི་ཐ་དད་པ་ཡང་དག་པར་ཤེས་པ་དང་ལྡན་པ། མངོན་པར་འདུ་བྱ་བ་མེད་པའི་རང་བཞིན་དང་ངོ་བོ་ཉིད་ཅན། ལུས་
[043-310a6] ཀྱི་ལས་མཐའ་ཡས་པ་དང་ལྡན་པ། ངག་གིས་ལས་མུ་མེད་པ་དང་ལྡན་པ། ཡིད་ཀྱི་ལས་མཐའ་དང་དབུས་མེད་པ་དང་ལྡན་པ། ཐ་སྙད་དང་ཡི་གེའི་རྒྱུད་བརྗོད་དུ་མེད་པ་དང་ལྡན་
[043-310a7] པ༑ སངས་རྒྱས་ཀྱི་ཡོན་ཏན་རྒྱ་མཚོ་ལ་ཞུགས་པ། འདུ་ཤེས་ཀྱི་རྣམ་པ་ཐམས་ཅད་ཁོང་དུ་ཆུད་པས་ཆགས་པ་མེད་ཅིང་བཅིངས་པ་མེད་པ། འདུ་ཤེས་ཐམས་ཅད་དང་བྲལ་བའི་


[043-310b0] [310B] 
[043-310b1] ཆོས་ཀྱི་དབྱིངས་གཟུགས་མེད་པ་ནམ་མཁའི་རང་བཞིན་ལྟ་བུས་ཡང་དག་པར་བྱུང་བ། ཆོས་ཐམས་ཅད་ནམ་མཁའ་ལྟ་བུར་རྣམ་པར་བསྒོམས་པ་ལ་
[043-310b2] རབ་ཏུ་ཞུགས་པ། ཆོས་ཀྱི་དབྱིངས་བསྟན་པ་ལ་ཡེ་ཤེས་དབང་དུ་གྱུར་པ་ཐམས་ཅད་མཁྱེན་པའི་ཡུལ་མ་འདྲེས་པའི་སྒོ་མངོན་པར་སྒྲུབ་པ་སྟོབས་བཅུའི་སར་ཤེས་པར་བྱ་བ་ཤིན་ཏུ་
[043-310b3] བསླབས་པ། ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་སྟེགས་དང་ལྡན་པ། ཆོས་ཐམས་ཅད་ལ་ལྷག་མཐོང་གི་ཡེ་ཤེས་དང་ལྡན་པ་བྱང་ཆུབ་སེམས་དཔའི་ཆོས་དེ་དང་དེ་དག་རྣམ་
[043-310b4] པར་དགོད་པའི་དོན་ཁོང་དུ་ཆུད་པར་བྱ་བ་ལ་ཡེ་ཤེས་ཀྱི་མིག་གིས་ཞི་གནས་ཀྱིས་ཡང་དག་པར་ནོན་ཅིང། ཡེ་ཤེས་ཆེན་པོ་བསྒོམ་པས་རྣམ་པར་སྣང་བར་གྱུར་པའི་ཁྱད་པར་ཅན་གྱི་
[043-310b5] སྨོན་ལམ་དང་ལྡན་པ་རབ་ཏུ་སྟོན་པ། སངས་རྒྱས་ཐམས་ཅད་ཀྱི་དེ་བཞིན་གཤེགས་པའི་མཐུ་ཐ་དད་པ་མེད་པ་སྟོན་པ་སྟེ། དེ་ཉིད་ཆགས་པ་མེད་པའི་སྒོའི་ཚུལ་ལོ། །དེ་ཉིད་བྱང་ཆུབ་
[043-310b6] སེམས་དཔའ་མང་པོའི་འབྱུང་བའོ། །དེ་ཉིད་བྱང་ཆུབ་སེམས་དཔའི་མཐུས་ཐམས་ཅད་མཁྱེན་པའི་བརྩོན་འགྲུས་ལ་འཇུག་པ་སྟེ། ཆགས་པ་མེད་པ་ལ་གནས་པར་བྱ་བའི་ཕྱིར་
[043-310b7] ཞིང་རྣམས་ཀྱི་ཞིང་ངོ། །སེམས་ཅན་མེད་པའི་མཐའ་ལ་གནས་པར་བྱ་བའི་ཕྱིར། སེམས་ཅན་གྱི་ཁམས་རྣམས་འདུལ་བའོ། །དམིགས་པ་ཐམས་ཅད་མི་དམིགས་པར་བྱ་བའི་ཕྱིར་


[043-311a0] [311A] 
[043-311a1] ༄༅། །སངས་རྒྱས་ཀྱི་ཆོས་ཐམས་ཅད་རབ་ཏུ་སྟོན་པའོ། །རྟོག་པ་ཐམས་ཅད་ལས་རབ་ཏུ་དབེན་པར་བྱ་བའི་ཕྱིར་གཉིས་སུ་མེད་པ་ཤིན་ཏུ་སྟོན་པའོ། །གཉིས་སུ་
[043-311a2] མེད་པའི་དོན་དུ་མངོན་པར་འདུ་བྱ་བ་མེད་པ་ཐམས་ཅད་ཀྱི་མངོན་པར་འདུ་བྱེད་པ་རབ་ཏུ་བརྗོད་པའོ། །གཟུགས་སུ་དམིགས་པ་མེད་ཀྱང་གཟུགས་ཀྱི་གྲངས་སུ་བསྟན་པ་དང་
[043-311a3] ཚོར་བའི་ཡུལ་མེད་ཀྱང་ཚོར་བའི་ཡུལ་དུ་བརྗོད་པའི་ཕྱིར་སངས་རྒྱས་ཐམས་ཅད་ཀྱི་བདག་ཉིད་ཆེད་དུ་བརྗོད་པའོ། །ཕྱིན་ཅི་ལོག་ཐམས་ཅད་ཀྱང་བྱང་ལ། འདུ་ཤེས་ཀྱི་
[043-311a4] གནས་ཐམས་ཅད་ཀྱང་ཡོངས་སུ་སྟོན་པའོ། །མངོན་པར་འདུ་བྱ་བ་མེད་པར་ཡང་སྟོན་ལ། འདུ་བྱེད་ཐམས་ཅད་ཀྱང་རབ་ཏུ་བརྗོད་པའོ་།འདུ་བྱེད་ཐམས་ཅད་ཀྱང་རྣམ་
[043-311a5] པར་མི་དམིགས་ལ། ཆོས་ཐམས་ཅད་རྣམ་པར་ཤེས་པར་ཡང་རབ་ཏུ་བརྗོད་པའོ། །ཆོས་ཀྱི་འཁོར་ལོ་ཡང་བྱིན་གྱིས་རློབ་ལ། ཆོས་ཐམས་ཅད་བརྗོད་དུ་མེད་པར་ཡང་
[043-311a6] རབ་ཏུ་སྟོན་པའོ། །ཆོས་ཐམས་ཅད་ལའང་རྒྱུ་བ་མེད་ལ། ཆོས་ཀྱི་འཁོར་ལོ་ཡང་ཤིན་ཏུ་བསྐོར་བའོ། །ཆོས་ཐམས་ཅད་ལའང་རྣམ་པ་ཐ་དད་པ་མེད་ལ། རྣམ་པར་དབྱེ་བ་
[043-311a7] ཡང་ཡོངས་སུ་སྟོན་པའོ། །ཆོས་ཐམས་ཅད་ལ་སྐྱེ་བ་མེད་པར་ཡང་སྟོན་ལ། གཟུགས་རྣམས་འཇིག་པའི་མཚན་ཉིད་དུའང་བརྗོད་པའོ་།ཆོས་ཐམས་ཅད་ཤིན་ཏུ་ཕྲ་བར་


[043-311b0] [311B] 
[043-311b1] ཕྲ་བ་རྣམས་ཤིན་ཏུ་ཡངས་པར་ཡང་སྟོན་པའོ། །བླ་ན་མེད་པའི་ཆོས་ཀྱང་སྦྱིན་པར་བྱེད་ལ། གོང་མའི་གོ་འཕང་ཤེས་པར་བྱ་བའང་རབ་ཏུ་སྟོན་པའོ། །ཆོས་ཐམས་
[043-311b2] ཅད་བརྗོད་དུ་མེད་པར་ཡང་བརྗོད་པ། བརྗོད་པའི་ཚིག་དང་ཡི་གེའི་རྒྱན་རྣམ་པར་དག་པ་ཡང་རབ་ཏུ་སྟོན་པའོ། །ཕྱི་དང་ནང་གི་ཆོས་མེད་པར་བསྟན་པ་ལའང་ཤིན་ཏུ་མཁས་ལ། ཆོས་
[043-311b3] ཐམས་ཅད་སེམས་མེད་ཅིང་བཏགས་པའི་རྒྱུད་ཇི་ལྟ་བ་བཞིན་དུའང་རབ་ཏུ་སྟོན་པའོ། །ཡོངས་སུ་འགྲུབ་པ་ཚད་མེད་པས་འབྱུང་བ་ཡང་ཁོང་དུ་ཆུད་ལ། བྱང་བའི་མཐར་ཕྱིན་པས་ཆོས་
[043-311b4] ཐམས་ཅད་ཟག་པ་ཟད་པར་ཡང་རབ་ཏུ་སྟོན་པའོ། །ཆོས་ཐམས་ཅད་ལ་ཉོན་མོངས་པ་མེད་པར་ཡང་ཁོང་དུ་ཆུད་ལ། རང་འབྱུང་གི་འདུ་ཤེས་ཀྱང་རབ་ཏུ་བརྗོད་པའོ། །ཆོས་ཐམས་
[043-311b5] ཅད་ལ་སློབ་དཔོན་མེད་པར་ཡང་ཤིན་ཏུ་སྟོན་ལ། བླ་མ་ལ་བརྟེན་ཅིང་སྟེན་པར་ཡང་རབ་ཏུ་སྟོན་པའོ། །ཆོས་ཐམས་ཅད་གཞན་གྱི་དྲིང་མི་འཇོག་པར་ཡང་ཤེས་ལ། དགེ་བའི་བཤེས་
[043-311b6] གཉེན་གྱི་སྤྱོད་ཡུལ་ཡང་རབ་ཏུ་བརྗོད་པའོ། །ཆོས་ཐམས་ཅད་རྒྱུ་བ་མེད་པར་ཡང་བརྗོད་ལ། ཆོས་ཀྱི་འཁོར་ལོ་བསྐོར་བའང་ཤིན་ཏུ་སྟོན་པའོ། །ཆོས་ཐམས་ཅད་འབྱུང་བ་མེད་པར་
[043-311b7] ཡང་རབ་ཏུ་ཤེས་ལ། རྒྱུ་ལས་འབྱུང་བའང་ཡོངས་སུ་མི་གཏོང་བའོ། །ཆོས་ཐམས་ཅད་ཐོག་མ་མེད་པར་ཡང་རབ་ཏུ་བརྗོད་ལ། སྔོན་གྱི་མཐའི་མུ་ཡང་རབ་ཏུ་སྦྱོང་བའོ། །ཆོས་


[043-312a0] [312A] 
[043-312a1] ༄༅། །ཐམས་ཅད་འོང་བ་མེད་པར་ཡང་ཁོང་དུ་ཆུད་ལ། འོང་བའི་མཐའ་ཡང་རབ་ཏུ་བརྗོད་པའོ། །ཆོས་ཐམས་ཅད་མ་འོངས་པ་དང། ད་ལྟར་བྱུང་བ་མེད་
[043-312a2] པར་ཡང་རབ་ཏུ་སྟོན་ལ། ད་ལྟར་བྱུང་བར་ཡང་ཤིན་ཏུ་སྟོན་པའོ། །བྱ་བ་མེད་པའི་ལམ་ཡང་ཡོངས་སུ་བརྗོད་ལ། བྱ་བའི་ལམ་ཡང་ཤིན་ཏུ་སྟོན་པའོ། །ཆོས་ཐམས་ཅད་
[043-312a3] རྒྱུ་མེད་པར་ཡང་རབ་ཏུ་ཤེས་ལ། རྒྱུ་བསགས་པར་ཡང་རབ་ཏུ་བརྗོད་པའོ། །ཆོས་ཐམས་ཅད་མཉམ་པ་མེད་པར་ཡང་སྟོན་ལ། མཉམ་པ་ཉིད་ཀྱི་ལམ་གྱི་ལམ་གོལ་
[043-312a4] བའང་རབ་ཏུ་བརྗོད་པའོ། །ཆོས་ཐམས་ཅད་ཚིག་གི་ལམ་དང་བྲལ་བར་ཡང་སྟོན་ལ། དུས་གསུམ་ཤིན་ཏུ་བསྟན་པའང་ཤིན་ཏུ་རྟོགས་པར་བྱེད་པའོ། །ཆོས་ཐམས་
[043-312a5] ཅད་གནས་པ་མེད་པར་ཡང་སྟོན་ལ། གནས་ཤིན་ཏུ་གཞོམ་པ་ལ་རབ་ཏུ་མཁས་པའོ། །ཆོས་ཐམས་ཅད་ལུས་མེད་ཀྱང་འདས་པ་དང། མ་བྱོན་པ་དང། ད་ལྟར་བྱུང་བའི་
[043-312a6] སངས་རྒྱས་ཐམས་ཅད་ཀྱི་སྐུ་ཡང་རབ་ཏུ་ཐོབ་པར་བྱེད་པའོ་།འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱང་ཤིན་ཏུ་སྟོན་ལ། སངས་རྒྱས་
[043-312a7] གཅིག་པར་བསྟན་པ་ཡང་རབ་ཏུ་སྟོན་ཏོ། །ཆོས་ཐམས་ཅད་ལ་བརྗོད་པ་མེད་པར་ཡང་ཁོང་དུ་ཆུད་ལ། ཆོས་ཐམས་ཅད་ཡོངས་སུ་བརྗོད་པའང་རབ་ཏུ་སྟོན་ཏོ། །ཆོས་


[043-312b0] [312B] 
[043-312b1] ལྟ་བའང་རབ་ཏུ་བརྗོད་པའོ། །ཆོས་ཐམས་ཅད་ལ་མཐའ་མེད་པར་ཡང་སྟོན་ལ། ཆོས་བསྟན་པའི་རྣམ་པས་ཀྱང་རབ་ཏུ་བརྗོད་པའོ།།
[043-312b2] ཆོས་ཐམས་ཅད་ལ་ཡུལ་མེད་ཀྱང་ཡེ་ཤེས་ཀྱི་ཡུལ་དུ་རབ་ཏུ་བརྗོད་པའོ། །ཆོས་ཀྱི་རྣམ་གྲངས་ཐམས་ཅད་ཁྱད་པར་མེད་ཀྱང་འབྲས་བུའི་ཁྱད་པར་རྣམ་པར་སྦྱང་བ་རབ་ཏུ་སྟོན་
[043-312b3] པའོ༑ ༑ཆོས་ཐམས་ཅད་ལ་འབྱུང་བ་མེད་ཀྱང་སྤྱོད་པས་འབྱུང་བའི་ཁྱད་པར་རབ་ཏུ་སྟོན་པའོ། །ཆོས་ཐམས་ཅད་ཀུན་ཏུ་ཁྱབ་པ་ཡིན་ཡང་མདོས་ཡོངས་སུ་བརྗོད་པ་ཤིན་ཏུ་སྟོན་པའོ། །
[043-312b4] ཆོས་ཐམས་ཅད་ལ་སྣང་བ་མེད་ཀྱང་སྣང་བ་ཡོངས་སུ་བརྗོད་པའི་ཕྱིར་རྣམ་པར་སྣང་བར་བྱེད་པ་སྟེ། དེ་ལྟར་རྒྱ་ཆེ་བའི་ཏིང་ངེ་འཛིན་གྱི་ཡེ་ཤེས་ཀྱི་དཀྱིལ་འཁོར་ཆེན་པོ་ལ་བྱང་
[043-312b5] ཆུབ་སེམས་དཔའ་རྣམས་འཇུག་གོ་ཁོང་དུ་ཆུད་པར་བྱེད་དོ། །ཐོབ་པར་བྱེད་དོ། །རྗེས་སུ་སྙེགས་པར་བྱེད་དོ། །ཤིན་ཏུ་སྒྲུབ་པར་བྱེད་དོ། །ཡོངས་སུ་རྫོགས་པར་བྱེད་དོ། །ཤིན་ཏུ་
[043-312b6] གསོག་གོ་ཡོངས་སུ་སྦྱོང་ངོ། །སྙོམས་པར་འཇུག་གོ་ཆོས་ཐམས་ཅད་དེའི་ཆོས་ཉིད་དང། རང་བཞིན་དང། ཡེ་ཤེས་ཀྱི་སྙིང་པོའི་ཚུལ་གྱིས་སངས་རྒྱས་ཐམས་ཅད་ཀྱི་ཆོས་ཁོང་དུ་
[043-312b7] ཆུད་པར་བྱེད་ཀྱང། བྱང་ཆུབ་སེམས་དཔའ་དེ་ནི་འདི་སྙམ་དུ་མི་སེམས་ཏེ། བྱང་ཆུབ་སེམས་དཔའ་ནི་འདི་སྙེད་གཅིག་གོ་བྱང་ཆུབ་སེམས་དཔའི་ཆོས་ནི་འདི་སྙེད་གཅིག་གོ་བྱང་ཆུབ་


[043-313a0] [313A] 
[043-313a1] ༄༅། །སེམས་དཔའི་མཐར་ཐུག་པ་ནི་འདི་ཙམ་ཞིག་གོ་སྤྲུལ་པའི་བྱིན་གྱིས་རླབས་ནི་འདི་ཙམ་ཞིག་གོ་མངོན་པར་ཤེས་པ་བསྒྲུབ་པ་ནི་འདི་སྙེད་ཅིག་གོ་ཡེ་ཤེས་
[043-313a2] ནི་འདི་ཙམ་ཞིག་གོ་ངེས་པར་རྟོགས་པར་བྱ་བ་ནི་འདི་ཙམ་ཞིག་གོ་རྗེས་སུ་སྙེགས་པ་ནི་འདི་ཙམ་ཞིག་གོ་འཇུག་པར་བྱ་བ་ནི་འདི་ཙམ་ཞིག་གོ་བྱང་ཆུབ་སེམས་དཔའི་ཡུལ་ནི་
[043-313a3] འདི་ཙམ་ཞིག་གོ་སྙམ་དུ་སེམས་པ་མེད་དོ།། །།བམ་པོ་ལྔ་བཅུ་དགུ་པ། དེ་ཅིའི་ཕྱིར་ཞེ་ན། དེ་ནི་འདི་ལྟར་བྱང་ཆུབ་སེམས་དཔའི་ཏིང་ངེ་འཛིན་རྣམས་ནི་རྣམ་པ་དེ་ལྟ་བུ་
[043-313a4] སྟེ༑ དེ་ལྟར་ཚད་མེད་པའི་ཕྱིར་རོ། །བྱང་ཆུབ་སེམས་དཔའི་ཏིང་ངེ་འཛིན་རྣམས་ནི་དེ་ལྟ་བུའི་ཁྱད་པར་དང་ལྡན་པའི་ཕྱིར་རོ་།དེ་དག་ནི་གཞན་དང་གཞན་གྱིས་བསྐྱེད་པ། གཞན་
[043-313a5] དང་གཞན་དུ་བྱིན་གྱིས་བརླབས་པ། གཞན་དང་གཞན་དུ་རྒྱུ་བ་ཆོས་རྣམ་པ་སྣ་ཚོགས་ཀྱི་སྒོ་ཅན་ཡེ་ཤེས་ཀྱི་སྒོ་བརྗོད་དུ་མེད་པ། བློས་རྣམ་པར་བརྟག་ཅིང་རྣམ་པ་དབྱེ་བས་ཁྱད་
[043-313a6] པར་གྱི་མཐའ་མེད་པ་ངེས་པར་རྟོགས་པ་གྲངས་མེད་པས་ཁོང་དུ་ཆུད་པ། ཡེ་ཤེས་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པས་རྒྱ་ཆེ་བ། སངས་རྒྱས་མཐོང་བ་སྣ་ཚོགས་ཀྱི་མཛོད་
[043-313a7] དུ་གྱུར་པས། མཐའ་དང་དབུས་མེད་པ་མོས་པས་རྣམ་པར་དག་པ་དབང་པོ་ཤིན་ཏུ་ཡངས་པ། མངོན་པར་ཤེས་པ་རབ་ཏུ་རྣོ་བ། བསགས་པ་མེད་པའི་སྤྱོད་ཡུལ་ཅན། ཀུན་


[043-313b0] [313B] 
[043-313b1] སངས་རྒྱས་ཐམས་ཅད་ལྟ་བས་གྲུབ་པ། ཀུན་ཏུ་བཟང་པོའི་ལྷག་པའི་བསམ་པས་བསྒྲུབས་པ། ཡེ་ཤེས་ཀྱི་རྒྱལ་པོའི་སྐུ་ལས་བྱུང་བ། དེ་བཞིན་གཤེགས་
[043-313b2] པས་བསྟན་པའི་ཡེ་ཤེས་ཚད་མེད་པ་རྣམ་པར་འཕྲུལ་བའི་རྣམ་པར་ཕྱེ་བ་མཐའ་དང་དབུས་མེད་པ། སངས་རྒྱས་ཐམས་ཅད་ཀྱི་ཡེ་ཤེས་ཟད་མི་ཤེས་པ་ལས་གོལ་བ་མེད་པའི་སྒོ་
[043-313b3] ཅན༑ སངས་རྒྱས་ཀྱི་ཡུལ་ཐམས་ཅད་མངོན་སུམ་དུ་གྱུར་པ། བྱང་ཆུབ་སེམས་དཔའ་ཀུན་ཏུ་བཟང་པོའི་ཡེ་ཤེས་ཀྱི་ཁྱུ་མཆོག་གི་མཐུ་ཕྱུང་བས་རྣམ་པར་སྤྱང་བ། སྒོ་ཐམས་ཅད་
[043-313b4] ཀྱི་དཀྱིལ་འཁོར་རབ་ཏུ་སྐྱེས་པས་དཔེ་མེད་པར་བརྗོད་པ། དམིགས་པ་ཤིན་ཏུ་ཕྲ་བས་ཆོས་ཀྱི་དབྱིངས་ཐམས་ཅད་ལ་ཡང་དག་པར་གཞོལ་བ། ཆོས་ཀྱི་དབྱིངས་ཐམས་ཅད་མ་ལུས་
[043-313b5] པར་དམིགས་པ་ཤིན་ཏུ་ཕྲ་བར་བྱིན་གྱིས་རློབ་པ། འཕགས་པར་གསུང་བའི་ཐམས་ཅད་མཁྱེན་པས་ཤིན་ཏུ་སྣང་བར་བྱས་པ། དབང་གི་དམིགས་པ་ཐམས་ཅད་མངོན་པར་བསྒྲུབ་
[043-313b6] པ༑ ཆོས་ཀྱི་སྒོ་ཐམས་ཅད་ཀྱི་མཐར་ཕྱིན་པའི་ཐ་དད་པ་ཡང་དག་པར་ཤེས་པ་ཅན། ཆོས་ཀྱི་དབྱིངས་ཀྱིས་ཀླས་པའི་ཡེ་ཤེས་ཀྱི་ལུས་དང་ལྡན་པ། ཐམས་ཅད་དུ་འགྲོ་བའི་ལམ་གྱིས་
[043-313b7] གྲུབ་པ། ཏིང་ངེ་འཛིན་ཐམས་ཅད་མཁས་པར་ཁོང་དུ་ཆུད་པ་སེམས་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་དག་སྟེ། སེམས་སྐད་ཅིག་རེ་རེ་ལ་བྱང་ཆུབ་སེམས་དཔའ་


[043-314a0] [314A] 
[043-314a1] ༄༅། །ཀུན་ཏུ་བཟང་པོའི་སྤྱོད་པ་ལ་གནས་ཏེ། ཏིང་ངེ་འཛིན་བརྗོད་དུ་མེད་པའི་ཡང་བརྗོད་དུ་མེད་པ་བྱེ་བ་ཕྲག་བརྒྱ་ལ་སྙོམས་པར་ཞུགས་ཀྱང། བྱང་ཆུབ་སེམས་
[043-314a2] དཔའ་ཀུན་ཏུ་བཟང་པོའི་ཏིང་ངེ་འཛིན་དང་ཡུལ་གྱི་རྒྱན་གྱི་སྣང་བས་ཡོངས་སུ་སྣང་བར་བྱ་བ་རྣམས་ཀྱིས་མཐའ་དམིགས་པར་མི་རུང་ངོ། །དེ་ཅིའི་ཕྱིར་ཞེ་ན། ཆོས་ཐམས་ཅད་ནི་
[043-314a3] བྱིན་གྱི་རླབས་ཀྱིས་བྱིན་དུ་བརླབས་པ་སྟེ། ཐམས་ཅད་ཀྱང་ཁོང་དུ་ཆུད་པར་བྱའོ། །ཞིང་རྣམས་ནི་མུ་མེད་པ་སྟེ། ཐམས་ཅད་ཀྱང་ཁོང་དུ་ཆུད་པར་བྱའོ། །སེམས་ཅན་གྱི་ཁམས་
[043-314a4] ཐམས་ཅད་ནི་བསམ་གྱིས་མི་ཁྱབ་པ་སྟེ། དེ་དག་ནི་རྡོ་རྗེའི་ཚིག་ཁོང་དུ་ཆུད་པར་བྱ་བའོ། །དེ་དག་གིས་ཁྱད་པར་ཐམས་ཅད་ཀྱང་ཁོང་དུ་ཆུད་པར་བྱ་བའོ། །སྔོན་གྱི་མཐའ་ནི་ཐོག་མ་
[043-314a5] དང་ཐ་མ་མེད་པ་སྟེ། དེ་དག་ཀྱང་ཐམས་ཅད་ཁོང་དུ་ཆུད་པར་བྱ་བའོ། །ཕྱི་མའི་མཐའ་ནི་མུ་མེད་པ་སྟེ། དེ་དག་ཀྱང་ལྷག་མ་མ་ལུས་པར་ཁོང་དུ་ཆུད་པར་བྱ་བའོ། །ད་ལྟར་བྱུང་
[043-314a6] བའི་དུས་ནི་མཐའ་དང་དབུས་མེད་པ་སྟེ། ནམ་མཁའ་དབྱིངས་ཀྱིས་ཀླས་པ། ཆོས་ཀྱི་དབྱིངས་ཀྱི་མཐས་གཏུགས་པ་སྟེ། དེ་ཡང་མ་ལུས་པར་ཁོང་དུ་ཆུད་པར་བྱ་བའོ། །སངས་
[043-314a7] རྒྱས་ཀྱི་ཡུལ་ནི་བསམ་གྱིས་མི་ཁྱབ་པའི་ཡུལ་ཏེ། དེ་དག་ཀྱང་ཐམས་ཅད་ཁོང་དུ་ཆུད་པར་བྱའོ། །བྱང་ཆུབ་སེམས་དཔའི་སྤྱོད་པ་ནི་གྲངས་མེད་པ་སྟེ། དེ་དག་ཀྱང་ཐམས་ཅད་


[043-314b0] [314B] 
[043-314b1] །སངས་རྒྱས་ཀྱིས་ཐུགས་སུ་ཆུད་པ་དང་དགོངས་པ་ནི་ཡུལ་མཐའ་ཡས་པ། ཡུལ་བརྗོད་དུ་མེད་པ་སྟེ་དེ་དག་ཀྱང་ཐམས་ཅད་ཁོང་དུ་ཆུད་པར་བྱ་བའོ། །ཆོས་
[043-314b2] སུ་དམིགས་པ་ཐམས་ཅད་ནི། སེམས་ཀྱི་རང་བཞིན་མཐར་ཕྱིན་པ་མེད་པ་སྟེ། དེ་དག་ཀྱང་ཐམས་ཅད་ལྷག་མ་མེད་པར་ཁོང་དུ་ཆུད་པར་བྱའོ། །དེ་ཅིའི་ཕྱིར་ཞེ་ན། འདི་ལྟ་སྟེ་
[043-314b3] དཔེར་ན། ཡིད་བཞིན་གྱི་ནོར་བུ་ལས་ནི་ཇི་བསམ་པ་ཐམས་ཅད་འབྱུང་ཡང་དེ་སྙེད་དུ་མངོན་པར་འདུ་བྱེད་པས་སྟོངས་པར་མི་འགྱུར་ཞིང། བསམ་པ་ཐམས་ཅད་ཡོངས་སུ་རྫོགས་
[043-314b4] པར་འགྱུར་ཡང་རྒྱུན་ཆད་པ་མེད་དོ། །ཟད་པར་འགྱུར་བ་མེད་དོ་།ཡིད་བཞིན་གྱི་ནོར་བུ་དེ་ཡང་རྒྱུན་གཅོད་པར་སེམས་པ་མེད་དོ། །དེ་བཞིན་དུ་བྱང་ཆུབ་སེམས་དཔའ་ཡང་
[043-314b5] སེམས་སྒྱུ་མ་ལྟ་བུ་ལ་ཞུགས་པས། ཆོས་ཀྱི་དམིགས་པ་ཐམས་ཅད་མངོན་པར་བསྒྲུབ་ཀྱང་མཐར་ཕྱིན་པའི་སེམས་མི་སྐྱེད་དེ། ཏིང་ངེ་འཛིན་དེ་དང་དེ་དག་གི་རྒྱུན་ཡོངས་སུ་མི་གཅོད་
[043-314b6] དོ༑ ༑དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་ནི་སྒྱུ་མའི་དཀྱིལ་འཁོར་ཡངས་ཤིང་རྒྱ་ཆེ་བ་ཚད་མེད་པ་ལ་ཞུགས་པས། ཀུན་ཏུ་བཟང་པོའི་སྤྱོད་པ་དོན་ཡོད་པ་
[043-314b7] ངེས་པར་རྟོགས་པ་ལ་གནས་པ་དང། མངོན་པར་བསྒྲུབ་པ་ཁོང་དུ་ཆུད་པའི་ཡེ་ཤེས་ཀྱི་སྒོ་དང་ལྡན་པས་དེ་ལ་རྒྱས་པར་འགྱུར་བའམ། འབྲི་བར་འགྱུར་བ་མེད་དོ། །འདི་ལྟ་སྟེ་


[043-315a0] [315A] 
[043-315a1] ༄༅། །དཔེར་ན། བྱིས་པ་སོ་སོའི་སྐྱེ་བོ་རྣམས་ནི། སེམས་ཀྱི་སྒོ་མུ་མེད་པ་སྟེ། དེ་དག་གི་སེམས་ནི་མ་སྐྱེས། མི་སྐྱེ། སྐྱེ་བར་མི་འགྱུར་བ་ཡིན་ཡང་དེ་དག་གི་
[043-315a2] སེམས་སྐྱེ་བ་དང། སྐྱེ་བར་འགྱུར་བའམ། སྐྱེས་པ་མཐའ་མེད་པ་སྟེ། ཐུག་པ་མེད་པའོ། །ཟད་པར་མི་འགྱུར་བའོ། །སེམས་ཀྱི་རྒྱུད་ཡོངས་སུ་རྒྱུན་ཆད་པ་མེད་དེ། བསམ་གྱིས་
[043-315a3] མི་ཁྱབ་པའོ། །དེ་བཞིན་དུ་བྱང་ཆུབ་སེམས་དཔའ་ཏིང་ངེ་འཛིན་གྱི་རྣམ་པ་སྒྱུ་མའི་སྒོ་མང་པོ་ཀུན་དང་ལྡན་པ། འདི་ལྟ་བུ་ལ་སྙོམས་པར་ཞུགས་པ་ལའང་མུར་ཐུག་པ་མེད་དོ།།
[043-315a4] ཚད་ཀྱིས་གཅལ་བ་མེད་དོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ཀུན་ཏུ་བཟང་པོས་དེ་སྙེད་དུ་ཚད་མེད་པའི་ཆོས་ཀྱི་ཚུལ་གྱི་སྒོ་ཁོང་དུ་ཆུད་པའི་ཕྱིར་རོ། །འདི་ལྟ་སྟེ་
[043-315a5] དཔེར་ན། ཀླུའི་རྒྱལ་པོ་རྒྱ་མཚོ་དང། དགའ་བོ་དང། བསྙེན་དགའ་བོ་དང། ཡིད་དུ་འོང་བ་དང། ཀླུའི་རྒྱལ་པོ་ཆེན་པོ་དེ་མ་ཡིན་པ་དག་གིས་ཆར་ཕབ་ན། ཆར་པའི་ཐིགས་
[043-315a6] པ་རེ་རེ་ཞིང། བ་རུ་རའི་འབྲས་བུ་ཙམ་གྱི་རྒྱུན་དུ་ཕབ་ཀྱང་ཆར་པ་དེ་ལ་ཟད་ཅེས་བྱ་བ་མེད་དོ། །སྔར་བབ་པ་དེ་ཉིད་ཕྱིར་འབབ་ཅེས་བྱ་བ་མེད་དོ། །སྤྲིན་གྱི་མངོན་པར་འདུ་བྱ་
[043-315a7] བ་ལ་ཟད་ཅེས་བྱ་བ་མེད་དོ། །དེ་བཞིན་དུ་བྱང་ཆུབ་སེམས་དཔའ་ཀུན་ཏུ་བཟང་པོའི་ཏིང་ངེ་འཛིན་གྱི་སྒོ་དང། ཡེ་ཤེས་ཀྱི་སྒོ་དང། ཆོས་ཀྱི་སྒོ་དང། སངས་རྒྱས་ལྟ་བའི་སྒོ་


[043-315b0] [315B] 
[043-315b1] ཕྱོགས་སུ་འགྲོ་བའི་སྒོ་དང། སེམས་ཀྱི་དབང་གི་རྗེས་སུ་འགྲོ་བའི་སྒོ་དང། བྱིན་གྱི་རླབས་ཀྱི་སྒོ་དང། ཆོ་འཕྲུལ་གྱི་སྒོ་དང། རྣམ་པར་འཕྲུལ་པའི་སྒོ་དང། མྱ་ངན་ལས་འདའ་
[043-315b2] བའི་ཚུལ་གྱི་སྒོ་དང། ཆོས་ཀྱི་ཚུལ་གྱི་སྒོ་དང། བྱང་ཆུབ་སེམས་དཔའི་ཚོགས་རྒྱ་མཚོ་བརྗོད་དུ་མེད་པའི་ཡང་བརྗོད་དུ་མེད་པ་ཡོངས་སུ་རྫོགས་པར་བྱ་བའི་སྒོ་དང། དེ་བཞིན་གཤེགས་
[043-315b3] པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་མངོན་པར་སངས་རྒྱས་པའི་དྲུང་དུ་འགྲོ་བའི་སྒོ་དང། དབང་པོའི་དྲ་བ་བརྗོད་དུ་མེད་པའི་ཡང་
[043-315b4] བརྗོད་དུ་མེད་པ་ལ་འཇུག་ཅིང་ཁོང་དུ་ཆུད་པར་བྱ་བའི་སྒོ་དང་འཇིག་རྟེན་གྱི་ཁམས་ཀྱི་རྒྱུད་ཐ་དད་པའི་བྱེ་བྲག་བརྗོད་དུ་མེད་པའི་ཡང་བརྗོད་དུ་མེད་པའི་སེམས་ཀྱི་ཚད་ཀྱིས་ཁོང་
[043-315b5] དུ་ཆུད་པར་བྱ་བ་དང། སངས་རྒྱས་ཀྱི་ཞིང་འབྱམས་ཀླས་པའི་སྒོ་དང། འཇིག་རྟེན་གྱི་ཁམས་དངོས་པོ་ཡོད་པ་དང། དངོས་པོ་མེད་པ་བརྗོད་དུ་མེད་པའི་ཡང་བརྗོད་དུ་མེད་
[043-315b6] པའི་སྒོ་དང། སེམས་ཅན་གྱི་འདུ་ཤེས་ཁོང་དུ་ཆུད་པར་བྱ་བ་དང། རྗེས་སུ་བསྙེགས་པ་བརྗོད་དུ་མེད་པའི་ཡང་བརྗོད་དུ་མེད་པའི་སྒོ་དང། དུས་རྣམ་པ་ཐ་དད་ཅིང་བསྐལ་པ་མི་
[043-315b7] མཐུན་པ་ཁོང་དུ་ཆུད་པར་བྱ་བ་དང། བསྟན་པ་བརྗོད་དུ་མེད་པའི་ཡང་བརྗོད་དུ་མེད་པའི་སྒོ་དང། འཇིག་རྟེན་གྱི་ཁམས་ཀྱི་རྒྱུད་འབྱུང་བ་དང། འཇིག་པ་བརྗོད་དུ་མེད་པའི་ཡང་


[043-316a0] [316A] 
[043-316a1] ༄༅། །བརྗོད་དུ་མེད་པ་ཡང་དག་པ་ཇི་ལྟ་བ་བཞིན་དུ་ཤེས་པས་ཁོང་དུ་ཆུད་པའི་སྒོ་དང། སངས་རྒྱས་ཀྱི་ཞིང་སྤྱིའུ་ཚུགས་བརྗོད་དུ་མེད་པའི་ཡང་བརྗོད་དུ་
[043-316a2] མེད་པ་དང། སྣྲེལ་ཞིར་རྒྱུ་བ་བརྗོད་དུ་མེད་པའི་ཡང་བརྗོད་དུ་མེད་པ་དག་ཏུ་སེམས་ཀྱི་སྐད་ཅིག་གཅིག་གིས་བྱང་ཆུབ་ཏུ་རྣམ་པར་འཚང་རྒྱ་བར་བྱ་བའི་སྒོ་ལ་མཐའ་མེད་
[043-316a3] དོ༑ ༑ཟད་པ་མེད་དོ། །ས་མཚམས་མེད་དོ། །མུ་མེད་དོ། །སྐྱོ་བ་མེད་དོ། །ཡོངས་སུ་ཡི་འཆད་པ་མེད་དོ། །ཐུག་པ་མེད་དོ། །རྒྱུན་འཆད་པ་མེད་དོ། །ཕྱིར་ལྡོག་པ་མེད་དོ། །
[043-316a4] ཆུད་ཟ་བ་མེད་དོ། །འོན་ཀྱང་བྱང་ཆུབ་སེམས་དཔའ་དེ་ཆོས་ཀྱི་སྒོས་ཐུག་པ་མེད་པར་མི་འགྱུར་རོ། །ངེས་པར་རྟོགས་པར་བྱ་བས་ཡོངས་སུ་ཡི་འཆད་པར་འགྱུར་བ་མེད་
[043-316a5] དོ༑ ༑ཐམས་ཅད་མཁྱེན་པའི་སྒོ་ཟད་པར་འགྱུར་བ་མེད་དོ། །སངས་རྒྱས་ཀྱི་ཞིང་འབྱམས་ཀླས་པའི་འཇིག་རྟེན་གྱི་ཁམས་ཐམས་ཅད་སྣང་བར་བྱ་བ་ལས་ཕྱིར་ལྡོག་པ་
[043-316a6] མེད་དོ། །ཆོས་ཀྱི་འཁོར་ལོ་བརྗོད་དུ་མེད་པའི་ཡང་བརྗོད་དུ་མེད་པ་རབ་ཏུ་བསྐོར་བ་ལ་བཏང་སྙོམས་སུ་བྱེད་པ་མེད་དོ། །སངས་རྒྱས་ཀྱི་དགོངས་པ་ཡོངས་སུ་དྲི་བ་ལ་ཟད་པར་
[043-316a7] འགྱུར་བ་མེད་དོ། །སངས་རྒྱས་ཀྱི་བྱང་ཆུབ་བལྟ་བ་ལ་མཐར་ཐུག་པ་མེད་དོ། །སེམས་ཅན་གྱི་ཁམས་ཐམས་ཅད་འདུལ་བར་བྱ་བ་ཡོངས་སུ་གཏོང་བ་མེད་དོ། །ཀུན་ཏུ་


[043-316b0] [316B] 
[043-316b1] སྨོན་ལམ་གྱིས་འབྱུང་བ་རྒྱུན་ཆད་པར་འགྱུར་བ་མེད་དོ། །ཁ་དོག་མཐའ་ཡས་པའི་ལུས་ཚད་མེད་པ་བརྗོད་དུ་མེད་པའི་ཡང་བརྗོད་དུ་མེད་པ་ཡོངས་སུ་བསྟན་
[043-316b2] པས་ས་མཚམས་སུ་འགྱུར་བ་མེད་དོ། །དེ་ཅིའི་ཕྱིར་ཞེ་ན། འདི་ལྟ་སྟེ། དཔེར་ན། མེ་ནི་ཇི་སྲིད་དུ་ཤིང་ཡོད་པ་དེ་སྲིད་དུ་འབར་ཏེ་མེ་འབར་བ་ལ་མཐར་ཐུག་པ་མེད་དོ། །དེ་བཞིན་དུ་
[043-316b3] བྱང་ཆུབ་སེམས་དཔའ་ཡང་ཇི་ཙམ་དུ་སེམས་ཅན་གྱི་ཁམས་ལ་རྣམ་པར་དཔྱོད་པ་དང། ཇི་ཙམ་དུ་ཆོས་ཀྱི་དབྱིངས་ལ་འཇུག་པ་དང་ཇི་ཙམ་དུ་འཇིག་རྟེན་གྱི་ཁམས་སུ་རྒྱུ་བ་དང་
[043-316b4] ཇི་ཙམ་དུ་ནམ་མཁའི་རང་བཞིན་གྱི་ཚད་མི་དམིགས་པ་དང། ཇི་ཙམ་དུ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་སངས་རྒྱས་ཀྱི་ཞིང་
[043-316b5] གཅིག་ནས་གཅིག་ཏུ་བརྒྱུད་པའི་སེམས་ཀྱི་སྐད་ཅིག་རེ་རེ་ལ་འཇུག་ཅིང་ཁོང་དུ་ཆུད་པར་བྱ་བ་དང། ཇི་ཙམ་དུ་ཐམས་ཅད་མཁྱེན་པའི་ཡེ་ཤེས་དང། སངས་རྒྱས་ཀྱི་ཞིང་འབྱམས་
[043-316b6] ཀླས་པ་བརྗོད་དུ་མེད་པའི་ཡང་བརྗོད་དུ་མེད་པ་དག་གི་ཆོས་ཀྱི་བྱེ་བྲག་རྣམ་པར་ཕྱེ་བ་ལ་འཇུག་པ་དང། ཇི་ཙམ་དུ་སེམས་ཅན་གྱི་ཁམས་ཀྱི་རྒྱུད་བརྗོད་དུ་མེད་པའི་ཡང་བརྗོད་
[043-316b7] དུ་མེད་པ་དགེ་བའི་རྩ་བ་ལ་གཞོག་ཅིང་ཉེ་བར་འཚོ་བར་བྱེད་པ་དང། ཉེ་བར་རྟོན་པ་དང། ཤིན་ཏུ་རྣམ་པར་དག་པར་བྱེད་པ་དང། ཇི་ཙམ་དུ་བྱང་ཆུབ་སེམས་དཔའི་དགེ་བའི་རྩ་བ་


[043-317a0] [317A] 
[043-317a1] ༄༅། །དམ་པ་བརྗོད་དུ་མེད་པའི་ཡང་བརྗོད་དུ་མེད་པ་ཡང་དག་པར་མཐོང་ཞིང། སྨོན་ལམ་གཅིག་ཏུ་ངེས་པ་མེད་པ་ཀུན་ཏུ་བཟང་པོའི་སྤྱོད་པ་དང། སྨོན་
[043-317a2] ལམ་ལ་ངེས་པར་བྱ་བ་དང། ཀུན་ཏུ་བཟང་པོའི་སྤྱོད་ཡུལ་གྱི་ཡེ་ཤེས་ཀྱི་སྒོ་ལ་གཞོག་པ་དང། ཇི་ཙམ་དུ་དུས་གསུམ་ལ་འཇུག་པའི་རྒྱུད་བརྗོད་དུ་མེད་པའི་ཡང་བརྗོད་དུ་མེད་
[043-317a3] པ་འབྱམས་ཀླས་པ་དང། སྙོམས་ཤིང་རྣམ་པར་རྟོག་པའི་དུས་ལ་འཇུག་པས་མཐའ་དང་དབུས་མེད་པའི་ཚུལ་དུ་འཇུག་པ་དང། ཇི་ཙམ་དུ་འཇིག་རྟེན་གྱི་ཁམས་འབྱུང་བ་
[043-317a4] དང༑ འཇིག་པ་དང། གནས་པ་བརྗོད་དུ་མེད་པའི་ཡང་བརྗོད་དུ་མེད་པ་རྣམ་པར་རྟོག་པའི་དམིགས་པ་ཀུན་ཏུ་རྒྱུ་བ་འབྱུང་ཞིང་རྒྱུན་མི་འཆད་པ་དེ་ཙམ་དུ་ཡེ་ཤེས་ཀྱི་
[043-317a5] དམིགས་པ། སྙིང་རྗེ་ཆེན་པོ་ལས་བྱུང་བ། སྨོན་ལམ་ཆེན་པོས་སྤྲུལ་པ། འགྲོ་བ་ཐམས་ཅད་མ་ལུས་པར་འདུལ་བ་ལ་བརྩོན་པ་ཡང་མཐར་ཐུག་ཅེས་བྱ་བ་མེད་དོ། །དེ་
[043-317a6] ཅིའི་ཕྱིར་ཞེ་ན། འདི་ལྟར་དེ་ནི་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་ཡོངས་སུ་རྫོགས་པར་བྱ་བའི་ཕྱིར། བྱང་ཆུབ་སེམས་དཔའ་ཀུན་ཏུ་བཟང་
[043-317a7] པོའི་སྤྱོད་པའི་ཁྱད་པར་ཡེ་ཤེས་ཀྱིས་བསྒྲུབས་པས། འགྲོ་བ་ཐམས་ཅད་ཡོངས་སུ་དགྲོལ་བར་བྱ་བ་ལ་བརྩོན་པའི་ཕྱིར་རོ། །དེ་བས་ན་བྱང་ཆུབ་སེམས་དཔའ་ཏིང་ངེ་འཛིན་


[043-317b0] [317B] 
[043-317b1] དེ་ལྟ་བུའི་ཡུལ་དེ་ལྟར་རྒྱ་ཆེ་བ་དང། དེ་ལྟར་ཡངས་པ་དང། དེ་ལྟར་ཚད་མེད་པ་དང། དེ་ལྟར་བསམ་གྱིས་མི་ཁྱབ་པ་དང། དེ་ལྟར་འོད་ཀུན་ཏུ་མཐའ་
[043-317b2] ཡས་པ་དང། དེ་ལྟར་སངས་རྒྱས་ཐམས་ཅད་མངོན་དུ་གྱུར་པ་དང་དེ་ལྟར་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ་དང། དེ་ལྟར་དགེ་བའི་རྩ་བ་ཐམས་
[043-317b3] ཅད་ཀྱིས་ཡོངས་སུ་གྲུབ་པ་དང། དེ་ལྟར་མི་འཁྲུགས་པའི་སེམས་དང་ལྡན་པ་ལ་མངོན་པར་བརྩོན་པར་བྱའོ། །ཡོངས་སུ་ཡི་འཆད་པ་མེད་པས་བརྟན་པར་བྱའོ། །སྐྱོ་བ་མེད་
[043-317b4] པའི་སེམས་ཀྱིས་བསྒྲུབ་པར་བྱའོ། །བསམ་པ་ཕྱིར་མི་ལྡོག་པ་བསྐྱེད་པར་བྱའོ། །གདོན་མི་ཟ་བར་འབྱུང་བས་སྦྱར་བར་བྱའོ། །རྩོམ་པའི་ནན་ཏན་གྱིས་མཐུན་པར་སྤྱད་པར་བྱའོ།།
[043-317b5] བསམ་གྱིས་མི་ཁྱབ་པའི་ཡེ་ཤེས་ཡོངས་སུ་གནོན་པར་བྱའོ། །སྒྱུའི་ས་ལ་མངོན་པར་ཞེན་པ་མེད་པར་བྱའོ། །འཇིག་རྟེན་གྱི་ཡུལ་ཐམས་ཅད་ལ་མི་གནས་པར་བྱའོ། །ཆོས་
[043-317b6] ཐམས་ཅད་ལ་ཆགས་པ་མེད་པར་བྱའོ། །རློམ་སེམས་ཐམས་ཅད་ཡང་དག་པར་བསལ་བར་བྱའོ། །དངོས་པོ་ཐམས་ཅད་ལ་ཆགས་པ་མེད་པར་བྱའོ། །དམིགས་པ་ཐམས་
[043-317b7] ཅད་ལ་རྟོག་པ་མེད་པར་བྱའོ། །ཆོས་ཁོང་དུ་ཆུད་པར་བྱ་བ་ལ་ཚོད་འཛིན་པ་མེད་པར་བྱའོ། །ཆོས་ཀྱི་ཡེ་ཤེས་རྟོགས་པར་ཁོང་དུ་ཆུད་པར་བྱའོ། །ཐམས་ཅད་མཁྱེན་པའི་གདན་


[043-318a0] [318A] 
[043-318a1] ༄༅། །ལ་སངས་རྒྱས་སུ་བྱང་ཆུབ་པས་རྨོངས་པ་མེད་པར་བྱའོ། །ཆོས་ཀྱི་སྣང་བ་ཡོངས་སུ་བསྒྲུབ་པར་བྱའོ། །འགྲོ་བ་ཐམས་ཅད་དགེ་བའི་རྩ་བས་ཡོངས་སུ་བསྡུ་
[043-318a2] པར་བྱའོ། །བདུད་ཀྱི་ཡུལ་ལས་སེམས་ཅན་ཡོངས་སུ་བསྐྱོད་པར་བྱའོ་།ཆོས་ཀྱི་ཡུལ་ལ་སེམས་ཅན་རབ་ཏུ་དགོད་པར་བྱའོ། །སངས་རྒྱས་ཀྱི་ཡུལ་ལ་རབ་ཏུ་གཟུད་པར་བྱའོ། །
[043-318a3] སྨོན་ལམ་གྱི་ཡུལ་ལས་ཕྱིར་ལྡོག་པ་མེད་པར་བྱའོ། །འབྱུང་བའི་ཡུལ་ལ་རྟོགས་པས་གཞག་པར་བྱའོ། །རྣམ་པར་དག་པའི་ཡུལ་ལ་རབ་ཏུ་ཞེན་པར་བྱའོ། །ཕ་རོལ་ཏུ་ཕྱིན་
[043-318a4] པའི་ཡུལ་ཁོང་དུ་ཆུད་པར་བྱའོ། །སངས་རྒྱས་ཐམས་ཅད་ལ་ཤིན་ཏུ་མོས་པར་བྱའོ། །ཆོས་ཐམས་ཅད་ལ་དངོས་པོ་མེད་པའི་བདག་ཉིད་དུ་ཡང་དག་པར་འཇུག་པར་བྱའོ།།
[043-318a5] ཆོས་ཐམས་ཅད་རང་བཞིན་མེད་པ་ཁོང་དུ་ཆུད་པར་བྱའོ། །འཇིག་རྟེན་གྱི་རང་བཞིན་སྣང་བར་བྱའོ། །ཆོས་ཀྱི་འཐད་པ་རབ་ཏུ་བརྗོད་པར་བྱའོ། །ཡེ་ཤེས་ཀྱི་རང་བཞིན་ཡང་
[043-318a6] དག་པར་བསྟན་པར་བྱའོ། །གོ་ཆའི་དམ་པ་བགོས་པ་ཡོངས་སུ་མི་སྤང་བར་བྱའོ། །སྐལ་བ་མཉམ་པར་སྤྱོད་པ་རྣམས་དང་ལྷན་ཅིག་གནས་པར་བྱའོ། །སངས་རྒྱས་ཐམས་ཅད་
[043-318a7] རྗེས་སུ་དྲན་པ་ལ་སེམས་ལྷོད་པ་མེད་པར་བྱའོ། །དེ་བཞིན་གཤེགས་པ་ཐམས་ཅད་ལ་རྣམ་པར་རྟོག་པ་མེད་པར་བྱའོ། །ཆོས་ཀྱི་དབྱིངས་ཐ་དད་པ་མེད་པ་ལ་བདག་རབ་ཏུ་སྦྱར་


[043-318b0] [318B] 
[043-318b1] །སེམས་སྒྱུ་མ་ལྟ་བུར་རབ་ཏུ་ཤེས་པར་བྱའོ་།འཇིག་རྟེན་གྱི་རྒྱུད་ཐམས་ཅད་རྨི་ལམ་ལྟ་བུར་ཁོང་དུ་ཆུད་པར་བྱའོ། །སྨོན་ལམ་དང་སངས་རྒྱས་བལྟ་བར་བྱ་བ་ཐམས་ཅད་
[043-318b2] མིག་ཡོར་ལྟ་བུར་ཤེས་པར་བྱའོ། །སློབ་པ་མེད་པའི་ཆོས་འབྱམས་ཀླས་པ་ཐམས་ཅད་སྤྲུལ་པ་ལྟ་བུར་ཤེས་པར་བྱའོ། །ཚིག་གི་ལམ་ཐམས་ཅད་སྒྲ་བརྙན་ལྟ་བུར་ཁོང་དུ་ཆུད་པར་བྱའོ།།
[043-318b3] ཆོས་ཐམས་ཅད་སྒྱུ་མ་ལྟ་བུར་རྟོགས་པར་བྱའོ། །ཤི་འཕོ་དང་སྐྱེ་བ་ཐམས་ཅད་འཁྲུལ་འཁོར་ལྟ་བུར་ཤེས་པར་བྱའོ། །སངས་རྒྱས་ཀྱི་ཞིང་དུ་འགྲོ་བ་ཐམས་ཅད་ལུས་མེད་པར་ཁོང་
[043-318b4] དུ་ཆུད་པར་བྱའོ། །དེ་བཞིན་གཤེགས་པ་ཐམས་ཅད་ལ་སངས་རྒྱས་ཀྱི་ཆོས་དྲི་བས་ཡོངས་སུ་སྐྱོ་བ་མེད་པར་བྱའོ། །འཇིག་རྟེན་གྱི་ཆོས་ཐམས་ཅད་འཇིག་པར་བསྟན་པའི་ས་དང། གདམས་
[043-318b5] ངག་དང། མན་ངག་ཏུ་བྱ་བ་ལ་བཏང་སྙོམས་མེད་པར་བྱའོ་།གདུལ་བར་བྱ་བ་དུས་ལ་བབ་པའི་སེམས་ཅན་རྣམས་ཡོངས་སུ་སྨིན་པར་བྱའོ་ཞེས་དེ་ལྟར་བྱང་ཆུབ་སེམས་དཔའ་དེ། བྱང་
[043-318b6] ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་ནན་ཏན་དུ་བྱེད་པ་དང། དེ་ལྟར་བྱང་ཆུབ་སེམས་དཔའི་སྤྱོད་པའི་དཀྱིལ་འཁོར་ཡོངས་སུ་སྒྲུབ་པ་དང། དེ་ལྟར་བྱང་ཆུབ་སེམས་དཔའི་
[043-318b7] འབྱུང་བ་ལ་རབ་ཏུ་བརྩོན་པ་དང། དེ་ལྟར་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཀྱི་ཆོས་ཡོངས་སུ་འཛིན་པ་དང། དེ་ལྟར་ཆོས་ཉིད་འཁྲུགས་པ་མེད་


[043-319a0] [319A] 
[043-319a1] ༄༅། །པར་རྣམ་པར་འབྱེད་པ་དང། དེ་ལྟར་སངས་རྒྱས་ཀྱི་ཞིང་འབྱམས་ཀླས་པ་རྣམ་པར་སྦྱོང་བ་དང། དེ་ལྟར་དེ་བཞིན་གཤེགས་པ་ཐམས་ཅད་ལ་མོས་པར་
[043-319a2] བྱེད་པ་དང། དེ་ལྟར་སངས་རྒྱས་ཀྱི་སྟོབས་འབྱམས་ཀླས་པ་ཁོང་དུ་ཆུད་པར་བྱེད་པ་དང། དེ་ལྟར་ཆགས་པ་མེད་པའི་སེམས་ཀྱིས་རབ་ཏུ་འབྱེད་པ་དང། ཕྱོགས་མཚམས་
[043-319a3] མེད་པ་བརྗོད་དུ་མེད་པའི་ཡང་བརྗོད་དུ་མེད་པ་རྣམ་པ་ཐ་དད་པ་དག་ཏུ་སྐལ་བ་མཉམ་པར་རྣམ་པར་དགོད་པ་ལ་འགྲོ་བ་རྣམས་རབ་ཏུ་དགོད་པའི་ཚེ། སངས་རྒྱས་ཀྱི་ཞིང་
[043-319a4] དེ་བཞིན་གཤེགས་པ་དང་བཅས་པ། སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཐམས་ཅད་མ་ལུས་པ་དེ་དག་གི་ཕྱོགས་གཅིག་གི་དེ་
[043-319a5] བཞིན་གཤེགས་པ་མཚན་ཐ་དད་པ་དང། མཚན་གཅིག་པ་ཐམས་ཅད་དང། ཕྱོགས་གཅིག་ནས་ཇི་ལྟ་བ་བཞིན་དུ་ཕྱོགས་བཅུའི་ཕྱོགས་འབྱམས་ཀླས་པའི་རྒྱུད་ཐམས་ཅད་
[043-319a6] ནས་ཀྱང་དེ་བཞིན་ཏེ། ཕྱོགས་འབྱམས་ཀླས་པའི་རྒྱུད་གཅིག་ནས་ཇི་ལྟ་བ་དེ་བཞིན་དུ་ཕྱོགས་ཀྱི་རྒྱུད་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་
[043-319a7] སྙེད་ཐམས་ཅད་ནས་ཀྱང་དེ་བཞིན་ཏེ། ཕྱོགས་རེ་རེ་ནས་ཀྱང་མཚན་རེ་རེའི་སྒོས། དེ་བཞིན་གཤེགས་པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་


[043-319b0] [319B] 
[043-319b1] །དེ་བཞིན་དུ་ཆོས་ཀྱི་དབྱིངས་ཀྱི་མཐས་ཀླས་པའི་ཕྱོགས་བཅུ་མ་ལུས་པར་རྫོགས་པའི་སངས་རྒྱས་ཀྱི་ཞིང་ཐམས་ཅད་ནས་ཀྱང། དེ་བཞིན་
[043-319b2] གཤེགས་པ་ཀུན་གྱིས་ཞལ་མངོན་པར་བསྟན་ཏེ། བྱང་ཆུབ་སེམས་དཔའ་དེ་ཡེ་ཤེས་ཆེན་པོའི་ཏིང་ངེ་འཛིན་དང། སྙོམས་པར་འཇུག་པ་ཀུན་ཏུ་བཟང་པོའི་སྤྱོད་ཡུལ་ལ་ཡང་དག་
[043-319b3] པར་གནས་པའི་རྣམ་པ་དེ་ལྟ་བུ་དང། དེ་བཞིན་གཤེགས་པའི་ཡུལ་ལ་རྨོངས་པ་མེད་ཅིང། ཆོས་ཐམས་ཅད་ལ་རབ་ཏུ་གཞོལ་བར་བྱ་བའི་ཕྱིར། དེ་བཞིན་གཤེགས་པའི་བློ་
[043-319b4] གྲོས་ཉེ་བར་བསྒྲུབ་པ་མཛད་དོ། །ཐམས་ཅད་མཁྱེན་པ་ཉིད་དུ་ཡང་དག་པར་གཞོལ་ཞིང་ཆོས་རྣམ་པ་ཐ་དད་པ་ཐམས་ཅད་ཀྱི་དོན་ཁོང་དུ་ཆུད་པར་བྱ་བའི་ཕྱིར་བློ་གྲོས་ཉེ་བར་བསྒྲུབ་
[043-319b5] པ་མཛད་དོ། །ཆགས་པ་མེད་པ་ལ་རྟོགས་པར་གཞོག་པས་སངས་རྒྱས་ཀྱི་ཆོས་ཐམས་ཅད་ཡོངས་སུ་འཛིན་པར་བྱ་བའི་ཕྱིར། རིག་པ་ཉེ་བར་བསྒྲུབ་པ་མཛད་དོ། །ཡེ་ཤེས་འབྱམས་
[043-319b6] ཀླས་པས་ཁོང་དུ་ཆུད་པར་བྱ་བ་དང། བློ་གྲོས་རྣམ་པར་སངས་རྒྱས་པའི་ཆོས་ཀྱི་དབྱིངས་ཀྱི་ཡུལ་གྱི་མཐས་ཀླས་པ་ཐམས་ཅད་ལ་སངས་རྒྱས་ཀྱི་བྱང་ཆུབ་ཉེ་བར་བསྒྲུབ་པ་མཛད་དོ། །
[043-319b7] བྱང་ཆུབ་སེམས་དཔའ་དེ་ཆོས་ཀྱི་སྣང་བ་དང། འོད་ཐམས་ཅད་ཀྱིས་མུན་པ་མེད་པའི་ཡེ་ཤེས་འབྱམས་ཀླས་པ་ལས་ཕྱིར་མི་ལྡོག་པར་བྱ་བའི་ཕྱིར་ཤེས་རབ་ཉེ་བར་བསྒྲུབ་པ་མཛད་དོ། །བྱང་


[043-320a0] [320A] 
[043-320a1] ༄༅། །ཆུབ་སེམས་དཔའ་དེ་ཐབས་མཁས་པ་འཇིག་རྟེན་ཐམས་ཅད་ལས་འཕགས་པས་སེམས་ཅན་འདུལ་བ་ལ་བསྒྲིབས་པ་མེད་པར་བྱ་བའི་ཕྱིར། ཡེ་ཤེས་ཉེ་བར་བསྒྲུབ་པ་
[043-320a2] མཛད་དོ། །བྱང་ཆུབ་སེམས་དཔའ་དེ་ཆོས་ཀྱི་རྒྱུད་མཐའ་ཡས་པ་བརྗོད་པ་ལ་ཟད་མི་ཤེས་པ་ཐ་དད་པ་ཡང་དག་པར་ཤེས་པ་བསྐྱེད་པའི་ཕྱིར་སྤོབས་པ་ཉེ་བར་བསྒྲུབ་པ་མཛད་དོ། །
[043-320a3] བྱང་ཆུབ་སེམས་དཔའ་དེ་འགྲོ་བ་ཐམས་ཅད་དུ་ལུས་བརྗོད་དུ་མེད་པའི་ཡང་བརྗོད་དུ་མེད་པའི་རྒྱུད་དང། ཁ་དོག་མཐའ་ཡས་པ་རྣམ་པ་ཐ་དད་པ་རྣམ་པར་སྟོན་པར་བྱ་བའི་ཕྱིར། སྤྲུལ་པ་
[043-320a4] ཉེ་བར་བསྒྲུབ་པ་མཛད་དོ། །བྱང་ཆུབ་སེམས་དཔའ་དེ་སེམས་ཅན་སྣ་ཚོགས་ཐམས་ཅད་ལ་དབྱངས་ཀྱི་ཡན་ལག་དང་ལྡན་པའི་སྒྲ་དབྱངས་དང་སྐད་སྣ་ཚོགས་སྟོན་པར་བྱ་བའི་ཕྱིར། ལྕེ་
[043-320a5] ཡངས་པ་ཉེ་བར་བསྒྲུབ་པ་མཛད་དོ། །བྱང་ཆུབ་སེམས་དཔའ་དེ་མཐོང་མ་ཐག་ཏུ་སྟོན་པ་དང། ཐོས་པར་བྱེད་པས་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་ལ་རྨོངས་པ་མེད་པར་བྱ་
[043-320a6] བའི་ཕྱིར། རྨོངས་པ་མེད་པར་ཉེ་བར་བསྒྲུབ་པ་མཛད་དོ། །དེས་བྱང་ཆུབ་སེམས་དཔའ་དེ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་ཡོངས་སུ་གྲུབ་པ་ཡིན། ཡོངས་སུ་
[043-320a7] གྲུབ་ནས་ཀྱང་ཐམས་ཅད་མཁྱེན་པའི་སྒོ་ཡོངས་སུ་རྫོགས་པར་བྱ་བས། དེ་བཞིན་གཤེགས་པའི་རིགས་ལ་འཇུག་གོ་འབྱུང་བའི་སྒོ་ཡོངས་སུ་དག་པར་བྱེད་དོ། །ཆགས་པ་མེད་


[043-320b0] [320B] 
[043-320b1] །སེམས་ཅན་ཐམས་ཅད་འབྱུང་བའི་སྒོ་ཡོངས་སུ་རྩོམ་ཞིང་བྱིན་གྱིས་རློབ་བོ། །ཆོས་ཐམས་ཅད་ཀྱི་རྣམ་པར་འཕྲུལ་པའི་སྒོ་ཡང་དག་པར་སྟོན་ཏོ། །ཆོ་འཕྲུལ་གྱི་སྒོ་
[043-320b2] ཆོས་མེད་པས་སེམས་ཅན་འདུལ་བ་ལ་རབ་ཏུ་འཇུག་གོ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་རྣམ་པ་ལ་རབ་ཏུ་མཁས་པར་སྦྱོང་ངོ། །སངས་རྒྱས་ཐམས་ཅད་ཀྱི་ཁྱུ་མཆོག་གི་མཐུ་ཕྱུང་བ་ལ་བྱང་ཆུབ་
[043-320b3] སེམས་དཔའ་ཀུན་ཏུ་བཟང་པོའི་སྤྱོད་པས་ཡང་དག་པར་འབྱུང་ངོ་།ཕྱི་མའི་མཐའི་མུར་ཐུག་པའི་འགྲོ་བ་ཐམས་ཅད་འདུལ་བའི་ཕྱིར། སངས་རྒྱས་ཀྱི་ཆོས་ཐམས་ཅད་རྣམ་པར་ཕྱེ་བའི་ཆོས་ཀྱི་འཁོར་ལོ་རབ་
[043-320b4] ཏུ་བསྐོར་བ་འགྲོ་བ་ཐམས་ཅད་འདུལ་བའི་མཐར་ཐུག་པའི་བྱིན་གྱི་རླབས་ཀྱིས་བྱིན་དུ་རློབ་བོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ནི་སྨོན་ལམ་གྱི་ཁྱད་པར་དེ་ལྟ་བུ་དང་ལྡན་པས་ཡོངས་སུ་གྲུབ་བམ་
[043-320b5] མ་གྲུབ་ན་འཇིག་རྟེན་ཐམས་ཅད་ཀྱི་སློབ་དཔོན་དུ་འགྱུར་བ་ཡིན་ཆོས་ཀྱི་ཉི་མ་འཇིག་རྟེན་དུ་ཤར་བ་ཡིན། ཡེ་ཤེས་ཀྱི་ཟླ་བ་འཇིག་རྟེན་ཐམས་ཅད་དུ་སྣང་བར་བྱུང་བ་ཡིན། ཡེ་ཤེས་དམ་པའི་རི་རབ་མི་གཡོ་
[043-320b6] པ་འཇིག་རྟེན་ཐམས་ཅད་ལས་མངོན་པར་འཕགས་པ་ཡིན། ཡེ་ཤེས་ཀྱི་རྒྱ་མཚོ་ཚད་མེད་པ་འཇིག་རྟེན་ཐམས་ཅད་དུ་ཡང་དག་པར་གནས་པ་ཡིན། བསྒྲུབ་པ་རྒྱུན་མི་འཆད་པས་འཇིག་རྟེན་ཐམས་ཅད་དུ་
[043-320b7] ཆོས་ཀྱི་ནན་ཏན་བྱེད་པ་ཡིན། འཇིག་རྟེན་གྱི་ཁམས་ས་མཚམས་མེད་པ་ཐམས་ཅད་དུ་རབ་ཏུ་སྣང་བ་ཡིན། རྣམ་པར་དག་པ་ཡངས་ཤིང་མཐའ་ཡས་པ་འགྲོ་བ་ཐམས་ཅད་བརྗོད་པ་ཡིན། སེམས་ཅན་གྱི་ཁམས་


[043-321a0] [321A] 
[043-321a1] ༄༅། །མཐའ་དང་དབུས་མེད་པ་དགེ་བའི་རྩ་བ་དང། བསོད་ནམས་ཀྱི་རྒྱུད་དང། ཐམས་ཅད་མཁྱེན་པ་ཉིད་དང་ལྡན་པའི་སྨོན་ལམ་ཆེན་པོ་ལ་རབ་ཏུ་བརྩོན་པར་གཞོག་པ་ཡིན། ཀུན་ཏུ་
[043-321a2] བཟང་པོའི་སྤྱོད་པའི་བརྩོན་འགྲུས་ཡངས་པ་རྒྱ་ཆེན་པོའི་སྨོན་ལམ་ཆེན་པོ་ལ་རབ་ཏུ་གཞོག་པ་ཡིན། སྤྱོད་པ་ཆེན་པོ་དང་ཏིང་ངེ་འཛིན་ཡངས་པའི་རྣམ་པར་འཕྲུལ་པ་བརྗོད་དུ་མེད་པའི་ཡང་
[043-321a3] བརྗོད་དུ་མེད་པ་ལ་སེམས་ཅན་གྱི་ཁམས་ཡང་དག་པར་གཞོག་ཅིང་རབ་ཏུ་སྦྱོར་རོ། །དེ་ལྟར་བྱང་ཆུབ་སེམས་དཔའ་དེ་ལྟ་བུའི་ངང་ཚུལ་ཅན། དེ་ལྟ་བུའི་ཡེ་ཤེས་ཅན། དེ་ལྟ་བུའི་ཆོས་ཐོབ་
[043-321a4] པར་གྱུར་པ། དེ་ལྟ་བུའི་ཆོས་ཀྱི་སྣང་བར་གྱུར་པ། དེ་ལྟ་བུའི་ཆོས་ལ་གནས་པ། ཆོས་དེ་ལྟ་བུ་མཐོང་བར་གྱུར་པ། མངོན་པར་ཤེས་པ་དེ་ལྟ་བུའི་ཡིད་དང་ལྡན་པ། ཆོ་འཕྲུལ་དམ་པ་དེ་ལྟ་
[043-321a5] བུ་དང་ལྡན་པ། ཆོ་འཕྲུལ་མཆོག་ཏུ་བྱ་བ། ཕུལ་དུ་བྱུང་བ་དེ་ལྟ་བུས་ཡང་དག་པར་གྲུབ་པ། རྟག་ཏུ་བརྩོན་པའི་སྙིང་རྗེ་ཆེན་པོས་མངོན་པར་འཕགས་པ། ཆོས་ཀྱི་དོན་བཟང་པོ་ལ་རྟག་ཏུ་
[043-321a6] རྒྱུན་མི་འཆད་པར་བརྩོན་པ། བདེ་བའི་ལམ་ཡང་དག་པར་སྟོན་པ་བསོད་ནམས་ཆེན་པོ་དང། ཡེ་ཤེས་ཡངས་པའི་འོད་ཟེར་གྱི་རྒྱལ་མཚན་དུ་གྱུར་པ། རྣམ་པར་ཐར་པ་བསམ་གྱིས་མི་ཁྱབ་
[043-321a7] པ་ཤིན་ཏུ་ཐོབ་པ། ཐམས་ཅད་མཁྱེན་པའི་ཡུལ་ལ་དོན་ཡོད་པར་རྗེས་སུ་སོང་བ། སངས་རྒྱས་ཀྱི་རྣམ་པར་ཐར་པའི་ཕ་རོལ་ཏུ་ཕྱིན་པ་ཐོབ་པ། རྣམ་པར་ཐར་པའི་ཚུལ་ཤིན་ཏུ་ཕྲ་བ་བསམ་


[043-321b0] [321B] 
[043-321b1] ཆོས་ཀྱི་དབྱིངས་ཀྱི་རྒྱུད་དང། ཚུལ་རྨོངས་པ་མེད་པར་ཁོང་དུ་ཆུད་པ་ཀུན་ཏུ་བཟང་པོའི་ཏིང་ངེ་འཛིན་བརྗོད་དུ་མེད་པའི་ཡང་བརྗོད་དུ་མེད་པ་ལ་རྣམ་པར་རྩེ་ཞིང་སྤྱོད་པ། སེང་གེ་
[043-321b2] བསྒྱིངས་པའི་ཡེ་ཤེས་ཀྱི་གྲུབ་པ་ལ་ཤིན་ཏུ་གནས་པ། སེམས་དང་ཡིད་དང་རྣམ་པར་ཤེས་པ་ལ་ཆགས་པ་མེད་པ་རྣམས་ཀྱི་ཆོས་ཀྱི་བསམ་པ་དང་ལྷག་པའི་བསམ་པ་རབ་ཏུ་ཡངས་པ་
[043-321b3] ཆེན་པོ་བཅུ་འབྱུང་ངོ། །བཅུ་གང་ཞེ་ན། འདི་ལ་བྱང་ཆུབ་སེམས་དཔའ་སངས་རྒྱས་ཐམས་ཅད་རྗེས་སུ་དྲན་པས་གནས་པ་ཡིན། ཆོས་ཐམས་ཅད་ཀྱི་དེ་བཞིན་ཉིད་ཚད་མེད་པས་
[043-321b4] གནས་པ་ཡིན། སེམས་ཅན་ཐམས་ཅད་གདུལ་བའི་སྙིང་རྗེ་ཆེན་པོས་གནས་པ་ཡིན། ཞིང་རྣམ་པར་དག་པའི་གནས་བསམ་གྱིས་མི་ཁྱབ་པའི་ཕྱིར་གནས་པ་རྣམ་པར་དག་པས་གནས་
[043-321b5] པ་ཡིན། སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཡུལ་ལ་མོས་པ་རྣམ་པར་དག་པས་གནས་པ་ཡིན། འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་ཀྱི་
[043-321b6] བྱང་ཆུབ་ཐ་དད་པར་མི་བྱེད་པས་གནས་པ་ཡིན། ཆགས་པ་མེད་པའི་མཐའ་བསྒྲིབས་པ་མེད་པས་ཆོས་ཐམས་ཅད་ཀྱི་ངོ་བོ་ཉིད་དང་རང་བཞིན་མཚན་ཉིད་མེད་པས་གནས་པ་ཡིན། དེ་བཞིན་གཤེགས་
[043-321b7] པ་ཐམས་ཅད་ཀྱི་དགེ་བའི་རྩ་བ་འདས་པ་དང། མ་བྱུང་བ་དང་ད་ལྟར་བྱུང་བ་ཐམས་ཅད་དང་རྒྱུད་ཀྱི་ཚུལ་གཅིག་ཏུ་གྱུར་པས་གནས་པ་ཡིན། དེ་བཞིན་གཤེགས་པ་ཐམས་ཅད་ཀྱི་སྐུའི་འཕྲིན་ལས་


[043-322a0] [322A] 
[043-322a1] ༄༅། །དང༑ གསུང་གི་འཕྲིན་ལས་དང། ཐུགས་ཀྱི་འཕྲིན་ལས་འདས་པ་དང། མ་བྱུང་བ་དང། ད་ལྟར་བྱུང་བ་ཆགས་པ་མེད་པའི་ཆོས་ཀྱི་དབྱིངས་ཤིན་ཏུ་སྟོན་པའི་ཡེ་ཤེས་
[043-322a2] སྔོན་དུ་འགྲོ་བས་གནས་པ་ཡིན། དེ་བཞིན་གཤེགས་པ་འདས་པ་དང་མ་བྱོན་པ་དང། ད་ལྟར་བྱུང་བ་ཐམས་ཅད་ཀྱི་སྐྱེ་བ་དང་མངོན་པར་འབྱུང་བ་དང། སྙིང་པོ་བྱང་ཆུབ་ཏུ་
[043-322a3] གཤེགས་པ་དང། མངོན་པར་འཚང་རྒྱ་བ་དང། ཆོས་ཀྱི་འཁོར་ལོ་བསྐོར་བ་དང། ཡོངས་སུ་མྱ་ངན་ལས་འདས་པ་དུས་གསུམ་མཉམ་པ་ཉིད་ཐུགས་སུ་ཆུད་པ་སྐད་ཅིག་གཅིག་
[043-322a4] གིས་མཐར་འཇུག་པས་གནས་པ་ཡིན་ཏེ། དེ་ལྟར་བྱང་ཆུབ་སེམས་དཔའི་ལྷག་པའི་བསམ་པ་དེ་དག་ནི་ཚད་མེད་པ། ཤིན་ཏུ་ཡངས་པ། བགྲང་དུ་མེད་པ། གཞལ་དུ་མེད་པ། ཟད་མི་
[043-322a5] ཤེས་པ། བརྗོད་པར་དཀའ་བ། བསམ་གྱིས་མི་ཁྱབ་པ། བརྗོད་དུ་མེད་པ། བཟོད་པར་དཀའ་བ། འགྲོ་བ་ཐམས་ཅད་ཀྱིས་མི་འཕྲོགས་པ་དག་སྟེ། ཆོས་ཐམས་ཅད་ཀྱི་ཡེ་ཤེས་རབ་ཏུ་
[043-322a6] བསྒྲུབ་པའི་ཕྱིར། བྱང་ཆུབ་སེམས་དཔའ་དེ་ལྷག་པའི་བསམ་པ་དེ་ལྟ་བུས་གནས་སོ། །དེ་དག་གིས་བྱང་ཆུབ་སེམས་དཔའ་དེ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་ཕ་རོལ་
[043-322a7] ཏུ་ཕྱིན་པ་ཐོབ་པ་ཡིན་ཏེ། ཆོས་རྣམ་པར་དག་པ་ཡང་རབ་ཏུ་ཐོབ་བོ། །བསམ་པའི་སྟོབས་ཀྱང་རྣམ་པར་འཕེལ་བར་བྱེད་དོ། །སེམས་ཅན་རྣམས་ལ་དགེ་བའི་རྩ་བ་ཚད་མེད་པ་ཡང་ཡང་


[043-322b0] [322B] 
[043-322b1] །བྱང་ཆུབ་སེམས་དཔའི་སྟོབས་ཀྱང་རྣམ་པར་འཕེལ་བར་བྱེད་དོ། །བྱང་ཆུབ་སེམས་དཔའི་ཡོན་ཏན་མི་ཁོམ་པ་ཁོམ་པར་བྱེད་པ་ཐམས་ཅད་ཀྱང་ཡོངས་སུ་རྫོགས་པར་བྱེད་དོ།།
[043-322b2] ཤིན་ཏུ་འབྱུང་བར་བྱ་བའི་ཕྱིར། བྱང་ཆུབ་སེམས་དཔའི་སྤྱོད་པ་ཐམས་ཅད་ཡོངས་སུ་གྲུབ་པ་ཡང་རབ་ཏུ་འཐོབ་བོ། །སངས་རྒྱས་ཐམས་ཅད་ཀྱི་ཆོས་ཀྱི་གཟུངས་ཀྱིས་འདས་པ་དང། མ་བྱོན་པ་དང་ད་ལྟར་
[043-322b3] བྱུང་བའི་སངས་རྒྱས་ཐམས་ཅད་ཀྱི་བསྟན་པ་ཡང་དག་པར་འཛིན་ཏོ། །འདོད་ཆགས་དང་བྲལ་བའི་མཐར་སེམས་ཅན་གྱི་ཁམས་ཐམས་ཅད་ལ་ཡང་དག་པར་ལྟའོ། །ཚིག་གི་ལམ་གྱི་རྒྱུད་ཀྱིས་སེམས་
[043-322b4] ཅན་ཐམས་ཅད་འདུལ་བ་ཡོངས་སུ་སྟོན་ཏོ། །དེ་ཅིའི་ཕྱིར་ཞེ་ན། དེ་ནི་ཏིང་ངེ་འཛིན་རྒྱ་ཆེན་པོ་དེ་ལྟ་བུ་ཐོབ་པའི་བྱང་ཆུབ་སེམས་དཔའ་རྣམས་ཀྱི་ཆོས་ཉིད་དེ། དེས་བྱང་ཆུབ་སེམས་དཔའ་དེ་སངས་རྒྱས་ཀྱི་ཡེ་ཤེས་
[043-322b5] འབྱམས་ཀླས་པ་ཐམས་ཅད་ལ་མཆོག་ཏུ་བྱ་བ་རབ་ཏུ་འཐོབ་བོ་།དེའི་ཕྱིར་ཆོས་འབྱམས་ཀླས་པ་ཐམས་ཅད་སྟོན་པ་ལ་མཁས་པའི་ཐ་དད་པ་ཡང་དག་པར་ཤེས་པ་རབ་ཏུ་འཐོབ་བོ། །དེའི་ཕྱིར་འཇིག་རྟེན་
[043-322b6] ཐམས་ཅད་དུ་ཆོས་ཀྱི་དམ་པ་འཇིགས་པ་མེད་པར་རྣམ་པར་དག་པ་རབ་ཏུ་འཐོབ་བོ། །དེའི་ཕྱིར་ཏིང་ངེ་འཛིན་ཐམས་ཅད་ཀྱི་རྗེས་སུ་འགྲོ་བའི་ཡེ་ཤེས་རབ་ཏུ་འཐོབ་བོ། །དེའི་ཕྱིར་བྱང་ཆུབ་སེམས་དཔའི་ཚུལ་
[043-322b7] ཐམས་ཅད་ལ་མཁས་པའི་དམ་པ་རབ་ཏུ་འཐོབ་བོ། །དེའི་ཕྱིར་ཚུལ་ཐམས་ཅད་ཀྱི་རྒྱན་རབ་ཏུ་འཐོབ་བོ། །དེའི་ཕྱིར་འཇིག་རྟེན་ཐམས་ཅད་དུ་ཆོས་ཀྱི་དབུགས་ཕྱིན་པའི་ཕ་རོལ་ཏུ་ཕྱིན་པ་དང་ལྡན་པར་འགྱུར་རོ།།


[043-323a0] [323A] 
[043-323a1] ༄༅། །དེའི་ཕྱིར་སེམས་ཅན་ཐམས་ཅད་ཀྱི་དུས་དང་དུས་མ་ཡིན་པ་རབ་ཏུ་ཤེས་སོ། །དེའི་ཕྱིར་འཇིག་རྟེན་གྱི་ཁམས་ཐམས་ཅད་སྣང་བར་བྱ་བ་རབ་ཏུ་ཤེས་སོ། །དེའི་ཕྱིར་སེམས་ཅན་
[043-323a2] ཐམས་ཅད་ལ་བསྒྲིབས་པ་མེད་པའི་ཡེ་ཤེས་ཁོང་དུ་ཆུད་པར་འགྱུར་རོ། །དེའི་ཕྱིར་དོན་ཐམས་ཅད་བསྒྲུབ་པར་ཡོན་ཏན་ཐམས་ཅད་ལ་ཡན་ལག་རབ་ཏུ་གནས་པར་འགྱུར་རོ། །དེའི་ཕྱིར་ཐེག་པའི་
[043-323a3] དམ་པ་རབ་ཏུ་བརྩོན་པར་བྱས་ཏེ། སེམས་ཅན་ཐམས་ཅད་ལ་མཉམ་པར་གཞག་པ་རྣམ་པར་དག་པ་རབ་ཏུ་བརྗོད་དོ། །དེ་ཅིའི་ཕྱིར་ཞེ་ན་དེ་ནི་བྱང་ཆུབ་སེམས་དཔའ་སེམས་ཅན་གྱི་དོན་ལ་གནས་
[043-323a4] པ། སྙིང་རྗེ་ཆེན་པོ་དེ་ལྟ་བུ་རྣམ་པར་འཕེལ་བར་བྱེད་པ། དགེ་བའི་བཤེས་གཉེན་དང་བསྟེན་པར་འདོད་པ། སངས་རྒྱས་ཐམས་ཅད་བལྟ་བར་འདོད་པ། ཆོས་ཐམས་ཅད་སྣང་བར་བྱ་བར་འདོད་
[043-323a5] པ༑ ཞིང་ཐམས་ཅད་དུ་འགྲོ་བར་འདོད་པ། ཕྱོགས་ཐམས་ཅད་དུ་རྒྱུ་བར་འདོད་པ། དུས་གསུམ་མཉམ་པ་ཉིད་ཁོང་དུ་ཆུད་པར་འདོད་པ་ཆོས་ཐམས་ཅད་མཉམ་པ་ཉིད་མངོན་པར་འཚང་
[043-323a6] རྒྱ་བར་འདོད་པ། སངས་རྒྱས་མཉམ་པ་ཉིད་ལ་རབ་ཏུ་གནས་པར་འདོད་པ། ཡེ་ཤེས་མཉམ་པ་ཉིད་ལ་འདུག་པར་འདོད་པས་ཆོས་འདི་དག་ལ་ལས་དེ་ལྟ་བུར་བརྩོན་ཞིང་ལས་གཞན་
[043-323a7] མེད་པ་དང། ངོམས་མི་ཤེས་པ་དང། སེམས་མ་འཁྲུགས་པ་དང། ཡིད་རྩེ་གཅིག་ཏུ་གྱུར་པ་དང། དེ་ལྟར་གནས་པ་ལ་བརྩོན་པ་དང། དེ་ལྟར་ཁོང་དུ་ཆུད་པའི་ཡིད་དང། དེ་ལྟར་མཉམ་


[043-323b0] [323B] 
[043-323b1] དེ་ལྟ་བུའི་ཡིད་བདེ་བ་དང། དེ་ལྟར་ལས་སུ་རུང་བ་དང། དེ་ལྟར་བརྩོན་པ་དང། དེ་ལྟར་མཐར་འབྱིན་པ་དང། དེ་ལྟར་རྣམ་པར་སྤྱོད་པས་ནན་ཏན་དུ་བྱ་ཞིང་མངོན་པར་བསྒྲུབ་
[043-323b2] པར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་རྣམས་ནི་ལོག་པར་སྨྲ་བ་མ་ཡིན། བྱང་ཆུབ་སེམས་དཔའ་རྣམས་ནི་གཞན་དུ་སྨྲ་བ་མ་ཡིན་ཏེ། བྱང་ཆུབ་སེམས་དཔའ་རྣམས་ནི་ཇི་སྐད་
[043-323b3] དུ་སྨྲས་པ་དེ་བཞིན་དུ་བྱེད་པའོ། །དེ་ཅིའི་ཕྱིར་ཞེ་ན། འདི་ལྟ་སྟེ། དཔེར་ན། རྡོ་རྗེ་ནི་གཅིག་ཏུ་མི་རུང་བར་བརྗོད་པ་སྟེ། མི་ཚོགས་པའི་རང་བཞིན་ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་
[043-323b4] སེམས་དཔའ་ཡང་ཆོས་འདི་དག་ལས་བརྗོད་པ་སྟེ། འདི་ལྟ་བུའི་ཆོས་ལ་གནས་པ་ཡོངས་སུ་མི་གཏོང་ངོ། །འདི་ལྟ་སྟེ། དཔེར་ན། གསེར་ནི་ཁ་དོག་ཤིན་ཏུ་བཟང་བར་བརྗོད་པ་སྟེ། གསེར་གྱི་ཁ་
[043-323b5] དོག་བཟང་པོ་རྣམ་པར་དག་པ་ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་སེམས་དཔའ་ཡང་དེ་ལྟར་དགེ་ཞིང་བཟང་བའི་ཆོས་ཀྱིས་བརྗོད་པ་སྟེ། དེ་ལྟར་དགེ་ཞིང་བཟང་བའི་ཆོས་ལ་གནས་
[043-323b6] པ་ཡོངས་སུ་མི་གཏོང་ངོ། །འདི་ལྟ་སྟེ། དཔེར་ན། ལྷའི་བུ་ཉི་མ་ནི་སྣང་བའི་དཀྱིལ་འཁོར་གྱིས་བརྗོད་པ་སྟེ། སྣང་བ་ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་སེམས་དཔའ་ཡང་འགྲོ་བ་ཐམས་
[043-323b7] ཅད་དུ་སྣང་བས་བརྗོད་པ་སྟེ། བྱང་ཆུབ་སེམས་དཔའི་སྣང་བ་ཡོངས་སུ་མི་གཏོང་ངོ། །འདི་ལྟ་སྟེ། དཔེར་ན། རིའི་རྒྱལ་པོ་རི་རབ་ནི་རིན་པོ་ཆེ་བཞིའི་ཕུང་པོས་རྒྱ་མཚོ་ལས་ཤིན་ཏུ་འཕགས་པར་


[043-324a0] [324A] 
[043-324a1] ༄༅། །བརྗོད་པ་སྟེ། རྒྱ་མཚོ་ལས་ཤིན་ཏུ་འཕགས་པ་ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་སེམས་དཔའ་ཡང་འཇིག་རྟེན་ཐམས་ཅད་ལས་དགེ་བའི་རྩ་བས་ཤིན་ཏུ་འཕགས་
[043-324a2] པར་བརྗོད་པ་སྟེ། འཇིག་རྟེན་ཐམས་ཅད་ལས་ཤིན་ཏུ་འཕགས་པ་ཡོངས་སུ་མི་གཏོང་ངོ། །འདི་ལྟ་སྟེ། དཔེར་ན། ས་ཆེན་པོ་ནི་འགྲོ་བ་ཐམས་ཅད་ཡོངས་སུ་རྟོན་པར་བརྗོད་པ་སྟེ། རྟོན་པའི་རང་བཞིན་
[043-324a3] ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་སེམས་དཔའ་ཡང་འགྲོ་བ་ཐམས་ཅད་ཡོངས་སུ་འགྲེལ་བར་བརྗོད་པ་སྟེ། སྙིང་རྗེ་ཆེན་པོ་ཡོངས་སུ་མི་གཏོང་ངོ། །འདི་ལྟ་སྟེ། དཔེར་ན། རྒྱ་མཚོ་
[043-324a4] ཆེན་པོ་ནི་རིན་པོ་ཆེ་ཐམས་ཅད་ཀྱི་འབྱུང་གནས་སུ་བརྗོད་པ་སྟེ་རྒྱ་མཚོའི་ཆུ་ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་སེམས་དཔའ་ཡང་དགེ་བའི་རྩ་བ་ཐམས་ཅད་ཀྱི་འབྱུང་གནས་སུ་
[043-324a5] བརྗོད་པ་སྟེ། སེམས་ཅན་ཐམས་ཅད་ཡོངས་སུ་དགྲོལ་བའི་སྨོན་ལམ་ཡོངས་སུ་མི་གཏོང་ངོ། །འདི་ལྟ་སྟེ། དཔེར་ན། འཕོང་གི་སློབ་དཔོན་ནི་མདའ་གཞུ་དང་འཕོང་ལ་ཟོ་བདོག་བདེ་བས་ཇི་སྲིད་
[043-324a6] དུ་མདའ་གཞུ་དང་ལྡན་ཞིང་མདའ་གཞུ་ལ་བརྩོན་པས་བརྗོད་པར་བྱ་བ་སྟེ། འཕོང་གི་ཚུལ་དུ་བྱ་བ་ཡོངས་སུ་མི་གཏོང་ངོ། །དེ་བཞིན་དུ་བྱང་ཆུབ་སེམས་དཔའ་ཡང་ཇི་ཙམ་དུ་ཏིང་ངེ་འཛིན་གྱི་སྒོ་
[043-324a7] དང༑ ཡུལ་གྱི་རྣམ་པ་འདི་ལྟ་བུ་ལ་མངོན་པར་བརྩོན་ཞིང་ཡོངས་སུ་སྒྲུབ་པ་དེ་ཙམ་དུ་ཐམས་ཅད་མཁྱེན་པའི་ཡེ་ཤེས་ཀྱིས་སྣང་བར་འགྱུར་བ་ཡིན། འདི་ལྟ་སྟེ། དཔེར་ན། འཁོར་ལོས་བསྒྱུར་བའི་


[043-324b0] [324B] 
[043-324b1] བ་ཡིན། དེ་བཞིན་དུ་བྱང་ཆུབ་སེམས་དཔའ་ཡང་ཇི་ཙམ་དུ་བྱང་ཆུབ་སེམས་དཔའི་སྤྱད་པ་སྤྱོད་ཅིང་རྣམ་པ་འདི་ལྟ་བུའི་ཏིང་ངེ་འཛིན་ཆེན་པོ་ལ་
[043-324b2] སྙོམས་པར་འཇུག་པ་དེ་ཙམ་དུ་སེམས་ཅན་གྱི་ཁམས་རྣམ་པར་དག་པར་འགྱུར་རོ། །ཤིན་ཏུ་རྣམ་པར་དག་པ་ཡང་རབ་ཏུ་འཐོབ་བོ། །འདི་ལྟ་སྟེ། དཔེར་ན། ཇི་ཙམ་དུ་ས་བོན་བཏབ་པ་དེ་ཙམ་དུ་རྣམ་
[043-324b3] པར་འཕེལ་ལོ། །དེ་བཞིན་དུ་བྱང་ཆུབ་སེམས་དཔའ་ཡང་ཇི་ཙམ་དུ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལ་བརྩོན་པ་དེ་ཙམ་དུ་སེམས་ཅན་གྱི་ཁམས་རྣམས་དགེ་བའི་རྩ་བ་རྣམ་པར་དག་
[043-324b4] པར་འགྱུར་རོ། །འདི་ལྟ་སྟེ། དཔེར་ན། སྤྲིན་ཆེན་པོ་ནི་ཇི་ཙམ་དུ་ཆར་འབེབས་པ་དེ་ཙམ་དུ་དབྱར་གྱི་དུས་ལ་ས་བོན་རྣམ་པར་འཕེལ་བར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་ཡང་ཇི་ཙམ་དུ་ཆོས་
[043-324b5] ཀྱི་སྤྲིན་གྱི་ཆར་འབེབས་ཤིང། བྱང་ཆུབ་སེམས་དཔའི་སྤྱད་པ་སྤྱོད་པ་དང། རྣམ་པ་འདི་ལྟ་བུའི་ཏིང་ངེ་འཛིན་ཆེན་པོ་ལ་སྙོམས་པར་འཇུག་པ་དེ་ཙམ་དུ་སེམས་ཅན་རྣམས་ཤིན་ཏུ་རྣམ་པར་དག་པར་
[043-324b6] འགྱུར་ཏེ། ཤིན་ཏུ་མཐར་ཐུག་པར་འགྱུར་བ་དང། ཤིན་ཏུ་བདེ་བ་ཕུན་སུམ་ཚོགས་པ་དང་ལྡན་པ་དང། མཆོག་ཏུ་བྱ་བ་ཤིན་ཏུ་འཐོབ་པ་དང། ཤིན་ཏུ་ཕ་རོལ་ཏུ་ཕྱིན་པ་དང། འཇིག་རྟེན་ཐམས་ཅད་
[043-324b7] ཤིན་ཏུ་ཚིམ་པར་བྱེད་པ་དང། སྐྱེ་དགུ་ཐམས་ཅད་ཀྱི་བྱ་བ་ཐམས་ཅད་ལ་ཐེ་ཚོམ་ཤིན་ཏུ་གཅོད་པ་དང། སྦྱིན་བསྲེག་ཡོངས་སུ་བཟུང་ཞིང་སྦྱིན་པ་ཡོངས་སུ་སྦྱོང་བས་བསོད་ནམས་རྨད་དུ་བྱུང་བ་དང། ཕྱིར་


[043-325a0] [325A] 
[043-325a1] ༄༅། །མི་ལྡོག་པའི་འཁོར་ལོ་ལ་རབ་ཏུ་གཞོག་པའི་ཕྱིར། ཐམས་ཅད་མཁྱེན་པ་ཉིད་དུ་སྐལ་པ་ཤིན་ཏུ་མཉམ་པར་འགྱུར་བ་དང་སེམས་ཅན་ཐམས་ཅད་ཁམས་གསུམ་ལས་བསྒྲལ་བའི་
[043-325a2] ཕྱིར། ཡེ་ཤེས་ཤིན་ཏུ་རྣམ་པར་དག་པར་བྱེད་པ་ཡིན། ཐམས་ཅད་མཁྱེན་པའི་ཡེ་ཤེས་ལ་སེམས་ཅན་རྣམས་དགོད་པའི་ཕྱིར། ཆོས་ཀྱི་འཁོར་ལོས་བསྒྱུར་བ་དམ་པར་འགྱུར་བ་ཡིན། དེ་ཅིའི་ཕྱིར་ཞེ་ན་
[043-325a3] བྱང་ཆུབ་སེམས་དཔའ་ནི་རང་བཞིན་གྱི་མཆོས་ཀྱི་དབྱིངས་རྣམ་པར་ཕྱེ་བ་སྟེ། བསམ་གྱིས་མི་ཁྱབ་པའོ། །ཚད་མེད་པའོ། །བྱང་ཆུབ་སེམས་དཔའི་སྤྱོད་པ་རྣམ་པར་སྦྱོང་བའོ། །ཐམས་ཅད་མཁྱེན་པ་ཉིད་ཀྱི་
[043-325a4] ཕྱིར་ཡེ་ཤེས་སྦྱོང་བའོ། །ཡོངས་སུ་འདུལ་བས་སེམས་ཅན་སྦྱོང་བའོ། །ཡོངས་སུ་བསྔོ་བས་ཞི་བ་སྦྱོང་བའོ། །རབ་ཏུ་གཞོག་པས་ཆོས་སྦྱོང་བའོ། །ཞུམ་པ་མེད་པས་མི་འཇིགས་པ་སྦྱོང་བའོ། །རབ་ཏུ་
[043-325a5] བསྟན་པས་ཐ་དད་པ་ཡང་དག་པར་ཤེས་པ་སྦྱོང་བའོ། །ཤིན་ཏུ་བསྟན་པ་མཆོས་སྦྱོང་བའོ། །ཆོས་ཐམས་ཅད་ལས་ཕྱིར་མི་ལྡོག་པར་གཟུངས་སྦྱོང་བའོ། །སངས་རྒྱས་ཀྱི་འབྱུང་བ་ཐམས་ཅད་ཀྱི་
[043-325a6] དོན་དུ་སངས་རྒྱས་ཀྱི་བསྟན་པ་སྦྱོང་བའོ། །དེ་ལྟར་བྱང་ཆུབ་སེམས་དཔའ་ཏིང་ངེ་འཛིན་འདི་ལ་གནས་པ་ནི་ཡོན་ཏན་འདི་དག་དང་གཞན་ཡང་ཡོངས་སུ་དག་པ་བརྗོད་དུ་མེད་པའི་ཡང་བརྗོད་དུ་མེད་པ་བྱེ་
[043-325a7] བ་ཁྲག་ཁྲིག་བརྒྱ་སྟོང་རབ་ཏུ་འཐོབ་བོ། །ཏིང་ངེ་འཛིན་ཆེན་པོའི་དཀྱིལ་འཁོར་འདི་དག་གི་དབང་དང། སངས་རྒྱས་ཐམས་ཅད་ཀྱི་བྱིན་གྱི་རླབས་དང། རང་གི་དགེ་བའི་རྩ་བའི་རྒྱུའི་སྟོབས་དང། ཡེ་ཤེས་


[043-325b0] [325B] 
[043-325b1] དགེ་བའི་བཤེས་གཉེན་གྱི་ཉེ་བར་བསྟན་པའི་སྟོབས་དང། བདུད་ཀྱི་ལས་ཐམས་ཅད་རབ་ཏུ་འཇོམས་པའི་མཐུ་དང། དགེ་བའི་ལས་སྐལ་བ་མཉམ་པ་རྣམས་ཀྱི་གཞུང་གཅིག་
[043-325b2] པའི་མཐུ་དང། སྨོན་ལམ་རྣམས་ཀྱི་དག་པའི་སྟོབས་དང། ཇི་ལྟར་བསྐྱེད་པའི་དགེ་བའི་རྩ་བ་ཡོངས་སུ་གྲུབ་པའི་སྟོབས་དང། འཇིག་རྟེན་ལས་འདས་པའི་བསོད་ནམས་ཐུབ་པ་མེད་ཅིང་ཟད་མི་ཤེས་པའི་མཐུས་
[043-325b3] དེ་ལྟར་སྙོམས་པར་འཇུག་པ་ལ་གནས་པ་ནི་ཡོན་ཏན་མཚུངས་པ་མཉམ་པ་བཅུས་སངས་རྒྱས་འདས་པ་དང། མ་བྱོན་པ་དང། ད་ལྟར་བྱུང་བ་ཐམས་ཅད་དང་མཚུངས་པ་མཉམ་པ་ཡིན་ཏེ། བཅུ་གང་ཞེ་ན་
[043-325b4] འདི་ལྟར་གཟུགས་དང། མཚན་དང། དཔེ་བྱད་བཟང་པོ་སྣ་ཚོགས་ཀྱིས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། འོད་དང་འོད་ཟེར་གྱི་དྲ་བ་རབ་ཏུ་འགྱེད་པ་རྣམ་པར་དག་པས་བྱང་ཆུབ་སེམས་
[043-325b5] དཔའ་མཚུངས་པ་མཉམ་པ་ཡིན། རྫུ་འཕྲུལ་དང། རྣམ་པར་འཕྲུལ་པ་དང། སྤྲུལ་པ་སེམས་ཅན་འདུལ་བའི་ཚུལ་བཞིན་དུ་སྟོན་པས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། ལུས་ཚད་མེད་
[043-325b6] པ་དང། ཁ་དོག་མཐའ་ཡས་པ་དང། དབྱངས་ཐམས་ཅད་རྣམ་པར་དག་པས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། སངས་རྒྱས་ཀྱི་ཞིང་རྣམ་པར་དག་པ་བྱིན་གྱིས་རློབ་ཅིང་སེམས་
[043-325b7] ཅན་གྱི་ལས་དང་སྤྱོད་པ་ཇི་ལྟ་བ་བཞིན་དུ་རྣམ་པར་དམིགས་པ་ཡང་དག་པར་སྟོན་པས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། སེམས་ཅན་ཐམས་ཅད་ཀྱི་ཐ་སྙད་གཟུངས་དམ་པས་འཛིན་


[043-326a0] [326A] 
[043-326a1] ༄༅། །པའི་མཐུ་དང། དྲན་པ་ཉམས་པ་མེད་པའི་མཐར་ཐུག་པར་གནས་པས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། ཐ་དད་པ་ཡང་དག་པར་ཤེས་པ་མི་ཟད་པས་
[043-326a2] སེམས་ཅན་ཐམས་ཅད་ཀྱི་སྒྲ་སྐད་ཤེས་པས་སྟོན་ཅིང། ཆོས་ཀྱི་འཁོར་ལོ་བསྐོར་བས་བྱང་ཆུབ་སེམས་དཔའ་མཚུངས་པ་མཉམ་པ་ཡིན་མི་འཇིགས་པས་བག་ཚ་བ་མེད་པ་སེངྒེ་ང་རོ་
[043-326a3] སྒྲོག་ཅིང། ཆོས་དང་མཐུན་པར་སེམས་ཅན་ཐམས་ཅད་ཁོང་དུ་ཆུད་པར་བྱེད་པས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། དུས་གསུམ་གྱི་ཚིག་གི་ལམ་ལ་འཇུག་པ་
[043-326a4] སྐད་ཅིག་གི་མཐར་འཇུག་པར་བྱེད་པས་བྱང་ཆུབ་སེམས་དཔའ་མཚུངས་པ་མཉམ་པ་ཡིན། སངས་རྒྱས་ཀྱི་སྟོབས་དང་དེ་བཞིན་གཤེགས་པའི་ཡུལ་རྣམ་པར་ཕྱེ་བ་སེམས་ཅན་རྣམས་ལ་
[043-326a5] ཡང་དག་པར་སྟོན་པས་བྱང་ཆུབ་སེམས་དཔའ་དེ་བཞིན་གཤེགས་པ་ཐམས་ཅད་དང་མཚུངས་པ་མཉམ་པ་ཡིན། དེ་ནས་བྱང་ཆུབ་སེམས་དཔའ་ཀུན་ཏུ་མིག་གིས་བྱང་ཆུབ་སེམས་དཔའ་
[043-326a6] ཀུན་ཏུ་བཟང་པོ་ལ་འདི་སྐད་ཅེས་སྨྲས་སོ། །ཀྱེ༑ རྒྱལ་བའི་སྲས་དེ་ལྟར་བྱང་ཆུབ་སེམས་དཔའ་དེ་རྣམ་པ་དེ་ལྟ་བུ་དེ་དག་དང་ལྡན་པས་དེ་བཞིན་གཤེགས་པ་ཐམས་ཅད་དང་མཚུངས་པ་
[043-326a7] མཉམ་པ་ཡིན་ན། ཅིའི་ཕྱིར་སངས་རྒྱས་མ་ཡིན། ཅིའི་ཕྱིར་སྟོབས་བཅུ་མ་ཡིན། ཅིའི་ཕྱིར་ཐམས་ཅད་མཁྱེན་པ་མ་ཡིན། ཅིའི་ཕྱིར་ཀུན་ཏུ་གཟིགས་པ་མ་ཡིན། ཅིའི་ཕྱིར་ཆོས་ཐམས་ཅད་ཀྱི་


[043-326b0] [326B] 
[043-326b1] ཅིའི་ཕྱིར་ཆོས་ཐམས་ཅད་མངོན་པར་སངས་རྒྱས་པ་མ་ཡིན། ཅིའི་ཕྱིར་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་
[043-326b2] ཐམས་ཅད་དང་མི་གཉིས་པར་སྤྱོད་པ་མ་ཡིན། ཅིའི་ཕྱིར་གནས་པའི་མཐར་གྱུར་པའི་ཡེ་ཤེས་དང་ལྡན་པ་མ་ཡིན། ཅིའི་ཕྱིར་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་
[043-326b3] རྒྱུན་གཅོད་པ་མ་ཡིན། ཅིའི་ཕྱིར་ཆོས་ཀྱི་དབྱིངས་ཀྱི་མཐར་ཐུག་པ་མ་ཡིན། ཅིའི་ཕྱིར་བྱང་ཆུབ་སེམས་དཔའི་རྒྱུད་ཉེ་བར་ལེན་པ་བཏང་སྙོམས་སུ་མི་གཞོག་དེ་ནས་བྱང་ཆུབ་སེམས་དཔའ་ཀུན་
[043-326b4] ཏུ་བཟང་པོས། བྱང་ཆུབ་སེམས་དཔའ་ཀུན་ཏུ་མིག་ལ་འདི་སྐད་ཅེས་སྨྲས་སོ། །ཀྱེ༑ རྒྱལ་བའི་སྲས། ཁྱོད་དེ་སྐད་དུ་གལ་ཏེ་བྱང་ཆུབ་སེམས་དཔའ་དེ་དེ་བཞིན་གཤེགས་པ་ཐམས་ཅད་དང་མཚུངས་པ་
[043-326b5] མཉམ་པ་ཡིན་ན། ཅིའི་ཕྱིར་སངས་རྒྱས་མ་ཡིན་ཅེས་ཟེར་བ་དེ་ཇི་སྐད་སྨྲས་པ་དེ་བཞིན་ཏེ། ལེགས་སོ། །ལེགས་སོ། ཀྱེ༑ རྒྱལ་བའི་སྲས། ནམ་བྱང་ཆུབ་སེམས་དཔའི་སྤྱོད་པའི་དཀྱིལ་འཁོར་དང། འདས་པ་
[043-326b6] དང། མ་འོངས་པ་དང། ད་ལྟར་བྱུང་བའི་སྨོན་ལམ་ཐ་མི་དད་པར་ཞུགས་པས་ཡང་དག་པར་སྐྱེས་པའི་ཡུལ་ཐོབ་པར་གྱུར་པ་དེའི་ཚེ་སངས་རྒྱས་ཞེས་བྱའོ། །དེ་བཞིན་གཤེགས་པའི་དོན་དུ་བྱང་ཆུབ་སེམས་
[043-326b7] དཔའི་སྤྱད་པ་སྤྱོད་པ་རྒྱུན་མ་བཅད་པས་དེ་བྱང་ཆུབ་སེམས་དཔའ་ཞེས་བྱའོ། །ནམ་དེ་བཞིན་གཤེགས་པ་རྣམས་ཀྱི་སྟོབས་བཅུ་ལ་ཞུགས་པར་གྱུར་པ་དེའི་ཚེ་སྟོབས་བཅུ་ཞེས་བྱའོ། །དེ་བཞིན་


[043-327a0] [327A] 
[043-327a1] ༄༅། །གཤེགས་པའི་སྟོབས་བསྒྲུབ་ཅིང། བྱང་ཆུབ་སེམས་དཔའི་སྤྱོད་པ་རྒྱུན་མི་གཅོད་པས་བྱང་ཆུབ་སེམས་དཔའ་ཞེས་བྱའོ། །ནམ་ཆེད་དུ་བྱ་བ་མེད་པར་ཆོས་ཀྱི་དབྱིངས་ཤིན་ཏུ་
[043-327a2] བསྟན་པ་ཐམས་ཅད་རྟོགས་པར་གྱུར་པ་དེའི་ཚེ་ཐམས་ཅད་མཁྱེན་པ་ཞེས་བྱའོ། །ཆོས་ཀྱི་དབྱིངས་ཐམས་ཅད་ཤིན་ཏུ་བསྟན་པ་ཐ་དད་པ་ལ་འཇུག་པ་རིག་པར་སྤྱོད་ཅིང་མཁས་པར་བྱ་
[043-327a3] བ་ལས་ཕྱིར་མི་ལྡོག་པས་དེའི་ཕྱིར་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་དཔའ་དེ་ཆོས་ཐམས་ཅད་མི་གཉིས་པར་ཡང་དག་པར་སྤྱོད་པ་ཡོངས་སུ་ཤེས་པར་
[043-327a4] གྱུར་པ་དེའི་ཚེ། སངས་རྒྱས་ཀྱི་ཆོས་ཐམས་ཅད་རྣམ་པར་སངས་རྒྱས་པའི་བློ་མངའ་བ་ཞེས་བྱའོ། །བྱང་ཆུབ་སེམས་དཔའ་དེ་ཆོས་ཐམས་ཅད་གཉིས་པ་དང། གཉིས་མ་ཡིན་པ་ལ་
[043-327a5] མཁས་པས་རྣམ་པ་ཐ་དད་པའི་རྒྱུད་ལ་འཇུག་ཅིང་ཆོས་གཅིག་ནས་གཅིག་ཏུ་བརྒྱུད་པ་མཁས་པ་ལ་གནས་པས་དེ་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་དཔའ་
[043-327a6] དེ་ཀུན་ཏུ་གཟིགས་པའི་ཡུལ་ཡེ་ཤེས་ཀྱི་སྒོས་ཁོང་དུ་ཆུད་པར་གྱུར་པ་དེའི་ཚེ་ཀུན་ཏུ་གཟིགས་པ་ཞེས་བྱའོ། །བྱང་ཆུབ་སེམས་དཔའ་དེ་ཀུན་ཏུ་གཟིགས་པའི་ཡུལ་མངོན་པར་སྒྲུབ་
[043-327a7] ཅིང་སེམས་དང་ཡེ་ཤེས་སེམས་སྐད་ཅིག་ཏུ་རྣམ་པར་འཕེལ་བས་ཡོངས་སུ་སྐྱོ་བར་མི་བྱེད་པས་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་དཔའ་དེ་ཆོས་སྣང་བའི་སྒོ་ཐམས་


[043-327b0] [327B] 
[043-327b1] མུན་པ་མེད་པའི་ས་ལ་གནས་པ་དེའི་ཚེ་བསྒྲིབས་པ་མེད་པར་གཟིགས་པ་ཞེས་བྱའོ། །བྱང་ཆུབ་སེམས་དཔའ་དེ་བསྒྲིབས་པ་མེད་པའི་ཡེ་ཤེས་སྟོན་པའི་དོན་
[043-327b2] དུ་སངས་རྒྱས་རྗེས་སུ་དྲན་པས་དེ་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་དཔའ་དེས་དེ་བཞིན་གཤེགས་པ་རྣམས་ཀྱི་ཡེ་ཤེས་ཀྱི་ཚུལ་མངོན་པར་ཁོང་དུ་ཆུད་པར་གྱུར་
[043-327b3] པ་དེའི་ཚེ། ཆོས་ཐམས་ཅད་མངོན་པར་སངས་རྒྱས་པ་ཞེས་བྱའོ་།བྱང་ཆུབ་སེམས་དཔའ་དེ་དེ་བཞིན་གཤེགས་པ་རྣམས་ཀྱི་ཡེ་ཤེས་ཀྱི་ཚུལ་མངོན་པར་སངས་རྒྱས་པ་ལ་སྤྱོད་ཅིང་རྟོག་
[043-327b4] ལ་ཁོང་དུ་ཆུད་པས་དེ་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་དཔའ་དེ་དེ་བཞིན་གཤེགས་པའི་གནས་ལ་སྤྱོད་ཅིང་དེ་བཞིན་གཤེགས་པ་ཐམས་ཅད་དང་མི་གཉིས་
[043-327b5] པར་གྱུར་པ་དེའི་ཚེ། འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་ཐམས་ཅད་དང་མི་གཉིས་པ་ཞེས་བྱའོ་།བྱང་ཆུབ་སེམས་དཔའ་དེ་དེ་བཞིན་གཤེགས་པའི་སྐུ་ཐོབ་པར་
[043-327b6] བྱ་བའི་ཕྱིར་བདག་ཡོངས་སུ་སྦྱོང་ཞིང་རྣམ་པར་སྒོམ་པས་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་དཔའ་དེ་འགྲོ་བ་ཐམས་ཅད་དུ་གནས་པའི་ཡང་དག་པའི་མཐའ་
[043-327b7] ཁོང་དུ་ཆུད་པར་གྱུར་པ་དེའི་ཚེ། ཡང་དག་པའི་མཐའ་མཁྱེན་པ་ཞེས་བྱའོ། །བྱང་ཆུབ་སེམས་དཔའ་དེ་གནས་པའི་ཡང་དག་པའི་མཐའ་ལ་རྟོགས་པར་གཞོག་ཅིང་ཡང་དག་པའི་མཐའ་མངོན་དུ་མི་


[043-328a0] [328A] 
[043-328a1] ༄༅། །བྱེད་ཅིང། ཆོས་ཐམས་ཅད་རབ་ཏུ་དབྱེ་བའི་རྒྱུད་ལ་བཏང་སྙོམས་རབ་ཏུ་ཐོབ་པ་ཡང་མ་ཡིན་པས། དེ་བྱང་ཆུབ་སེམས་དཔའ་ཞེས་བྱའོ། །ནམ་བྱང་ཆུབ་སེམས་
[043-328a2] དཔའ་དེ་ལེན་པ་མེད་ཅིང་འདོར་པ་མེད་ལ། རྟོག་པ་མེད་ཅིང་རྣམ་པར་རྟོག་པ་མེད་པར་གྱུར་པ་དེའི་ཚེ་སྨོན་ལམ་ཡོངས་སུ་བཏང་བ་ཞེས་བྱའོ། །བྱང་ཆུབ་སེམས་དཔའ་དེ་བྱང་ཆུབ་སེམས་
[043-328a3] དཔའི་སྤྱོད་པ་ཡོངས་སུ་རྫོགས་པར་བྱེད་ཅིང་ཤིན་ཏུ་ཡངས་པར་བྱེད་པ་དང། རྣམ་པར་སྤྱོང་བ་དང། ཕྱིར་མི་ལྡོག་པར་བྱེད་པས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང་
[043-328a4] སྨོན་ལམ་རྒྱུན་མ་བཅད་པ་ཞེས་བྱའོ། །ནམ་བྱང་ཆུབ་སེམས་དཔའ་དེ་ཆོས་ཀྱི་དབྱིངས་སྣང་བར་བྱ་བའི་ཚུལ་གྱིས་ཆོས་ཀྱི་དབྱིངས་མཐའ་དང་དབུས་མེད་པ་རབ་ཏུ་ཤེས་ཤིང་མཚན་
[043-328a5] ཉིད་གཅིག་གིས་ཆོས་ཐམས་ཅད་ཀྱི་མཚན་ཉིད་རབ་ཏུ་ཤེས་པར་གྱུར་པ་དེའི་ཚེ། ཆོས་ཀྱི་དབྱིངས་ཀྱི་མཐར་ཐུག་པ་ཞེས་བྱའོ། །ནམ་བྱང་ཆུབ་སེམས་དཔའ་དེ་ཕྱིར་མི་ལྡོག་
[043-328a6] པའི་བཏང་སྙོམས་དང་ལྡན་པར་གྱུར་པ་དེའི་ཚེ། བྱང་ཆུབ་སེམས་དཔའི་རྒྱུད་ཉེ་བར་ལེན་པ་ལ་བཏང་སྙོམས་པ་ཞེས་བྱའོ། །བྱང་ཆུབ་སེམས་དཔའ་དེ་ཆོས་ཀྱི་དབྱིངས་ལ་འཇུག་
[043-328a7] པ་རབ་ཏུ་ཤེས་པའི་ཚུལ་གྱིས་ཆོས་ཀྱི་དབྱིངས་མཐའ་དང་དབུས་མེད་པ་རབ་ཏུ་ཤེས་ཤིང། ཆོས་ཐམས་ཅད་མཚན་ཉིད་ཐ་དད་པའི་ཚུལ་གྱིས་མཚན་ཉིད་སྣ་ཚོགས་རབ་ཏུ་ཤེས་ལ། ཕྱི་


[043-328b0] [328B] 
[043-328b1] སུ་ཡི་འཆད་པ་མེད་དེ། འགྲོ་བ་ཐམས་ཅད་སྙིང་རྗེ་ཆེན་པོས་ཡོངས་སུ་བསྐྱབ་པའི་སེམས་ཀྱིས་སེམས་ཅན་ཐམས་ཅད་ཡོངས་སུ་
[043-328b2] འགྲེལ་ཅིང་འདུལ་བས་དེའི་ཕྱིར། བྱང་ཆུབ་སེམས་དཔའ་ཀུན་ཏུ་བཟང་པོ་ཞེས་བྱའོ། །ཀྱེ༑ རྒྱལ་བའི་སྲས་དག། འདི་ལྟ་སྟེ། དཔེར་ན་གླང་པོའི་རྒྱལ་པོ་ཤུགས་དང་ལྡན་པ་ཞེས་བྱ་བ་ནི། རི་གསེར་གྱི་ལོགས་
[043-328b3] ཞེས་བྱ་བའི་རིན་པོ་ཆེ་བདུན་གྱི་རང་བཞིན་གྱི་ལུང་པ་རིན་པོ་ཆེའི་ར་བ་བདུན་གྱིས་བསྐོར་བ། རིན་པོ་ཆེའི་ཤིང་ཐགས་ཀྱི་དྲ་བ་བདུན་གྱིས་བསྐོར་བ། རིན་པོ་ཆེའི་དྲ་བས་ཀུན་ནས་ཡོག་པ་ན་གནས་
[043-328b4] ཏེ༑ གླང་པོའི་རྒྱལ་པོ་ཤུགས་དང་ལྡན་པ་དེ་ཡང་ཐམས་ཅད་དུ་དཀར་བ་གངས་ཀྱི་མདོག་ལྟར་འདུག་པ། གསེར་གྱི་རྒྱལ་མཚན་ཅན་གསེར་གྱི་རྒྱན་གྱིས་བརྒྱན་པ། གསེར་གྱི་ཕྱང་ཕྲུལ་གྱིས་ཀླུབས་
[043-328b5] པ༑ གསེར་གྱི་དྲ་བས་བཀབ་པ། དྲིལ་བུའི་དྲ་བ་བརྒྱུས་པ། རིན་པོ་ཆེ་ཐམས་ཅད་ཀྱི་དྲ་བས་སྣ་ཀུན་ནས་བཀབ་པ། རིན་པོ་ཆེའི་དྲིལ་བུའི་ཕྲེང་བ་ཀུན་ནས་བརྒྱུས་པ། ཡན་ལག་བདུན་ཤིན་ཏུ་གནས་
[043-328b6] པ༑ མཆེ་བ་དྲུག་དང་ལྡན་པ། ཡིད་དུ་འོང་བ། གཟུགས་དང་ཁ་དོག་མི་མཐུན་པ་མེད་པ། བལྟ་ན་སྐྱོ་མི་ཤེས་བར་སྡུག་པ། རྣམ་པར་དག་པ། རིགས་དང་ལྡན་པ། ཅང་ཤེས་པ། ཡིད་བཞིན་དུ་བྱེད་པ་སྟེ། དེ་
[043-328b7] ནི་ལྷའི་དབང་པོ་སུམ་ཅུ་རྩ་གསུམ་གྱི་བདག་པོ་བརྒྱ་བྱིན་གྱིས་བསྒོ་ན། གསེར་གྱི་ལོགས་ཀྱི་རི་ལུང་པ་ནས་མི་སྣང་བར་གྱུར་ཏེ་སུམ་ཅུ་རྩ་གསུམ་དུ་ལྷའི་རྒྱལ་པོ་བརྒྱ་བྱིན་ལ་རིམ་གྲོ་བྱ་བའི་


[043-329a0] [329A] 
[043-329a1] ༄༅། །ཕྱིར་འོང་ངོ། །དེ་ནས་ལྷའི་རྒྱལ་པོ་བརྒྱ་བྱིན་གྱིས་གླང་པོའི་རྒྱལ་པོ་ཤུགས་དང་ལྡན་པ་ལ་ཞོན་པར་གྱུར་པ་ན་དེའི་ཚེ་གླང་པོའི་རྒྱལ་པོ་ཤུགས་
[043-329a2] དང་ལྡན་པ་དེ། རྫུ་འཕྲུལ་གྱི་རྣམ་པ་སྣ་ཚོགས་སྟོན་ཏེ། མགོ་སུམ་ཅུ་རྩ་གསུམ་མངོན་པར་སྤྲུལ་པ་བྱེད་དོ། །མགོ་རེ་རེ་ལ་ཡང་མཆེ་བ་དྲུག་དྲུག་མངོན་པར་སྤྲུལ་པ་བྱེད་དོ། །
[043-329a3] སོ་རེ་རེ་ལ་ཡང་རྫིང་བུ་བདུན་བདུན་མངོན་པར་སྤྲུལ་པ་བྱེད་དོ་།རྫིང་བུ་རེ་རེ་ཞིང་ཡང་པདྨོ་བདུན་བདུན་མངོན་པར་སྤྲུལ་པ་བྱེད་དོ། །པདྨོ་རེ་རེ་ལ་ཡང་ལྷའི་བུ་མོ་བརྒྱ་ཕྲག་
[043-329a4] བདུན་བདུན་མངོན་པར་སྤྲུལ་པ་བྱེད་དོ། །ལྷའི་བུ་མོ་དེ་དག་ཐམས་ཅད་ཀྱང་ལྷ་རྫས་ཀྱི་རོལ་མོ་སྟོང་ཕྲག་དུ་མའི་སྒྲ་འབྱིན་པས་ལྷའི་དབང་པོ་བརྒྱ་བྱིན་ལ་རིམ་གྲོར་བྱེད་དོ། །ལྷའི་
[043-329a5] དབང་པོ་བརྒྱ་བྱིན་ཡང་ཤུགས་དང་ལྡན་པའི་རིམ་གྲོ་དང། སྤྲུལ་པ་ལ་ལོངས་སྤྱོད་པའི་ཕྱིར་ཆུ་ཀླུང་ཕྱོགས་མཚམས་ཞེས་བྱ་བའི་ངོགས་ནས་པུཎྜ་རི་ཀ་གཅིག་གིས་ཁེབས་པ་ཞེས་
[043-329a6] བྱ་བའི་བཟའ་ཤིང་གི་ར་བར་འགྲོའོ། །དེ་ནས་ལྷའི་དབང་པོ་བརྒྱ་བྱིན་པུཎྜ་རི་ཀ་གཅིག་གིས་ཁེབས་པའི་བཟའ་ཤིང་གི་ར་བར་ཕྱིན་ནས་གླང་པོའི་རྒྱལ་པོ་ཤུགས་དང་ལྡན་པ་
[043-329a7] ལས་བབས་ཏེ། ཁང་པ་རིན་པོ་ཆེ་ཐམས་ཅད་ཀྱི་རྒྱན་དང། སྙིང་པོ་ཅན་ན་གནས་ཤིང་ལྷའི་བུ་མོ་མཐའ་ཡས་པ་དང་རྩེའོ། །དེ་ནས་གླང་པོའི་རྒྱལ་པོ་ཤུགས་དང་ལྡན་པས་


[043-329b0] [329B] 
[043-329b1] སུམ་ཅུ་རྩ་གསུམ་པའི་ལྷ་རྣམས་དང་པུཎྜ་རི་ཀ་གཅིག་གིས་ཁེབས་པའི་བཟའ་ཤིང་གི་ར་བ་དེ་ན། ལྷ་མོ་རྣམས་དང་ལྷན་ཅིག་རྩེ་དགའ་ཞིང་དགའ་
[043-329b2] བར་སྤྱོད་དོ། །དེ་ལྟར་གླང་པོའི་རྒྱལ་པོ་ཤུགས་དང་ལྡན་པ་རྩེ་དགའ་ཞིང་དགའ་བར་སྤྱོད་པའི་ཚེ། སུམ་ཅུ་རྩ་གསུམ་པའི་ལྷ་དང་ལུས་མཚུངས་པར་གནས་པས། སུམ་ཅུ་རྩ་གསུམ་
[043-329b3] པའི་ལྷ་དང། གླང་པོའི་རྒྱལ་པོ་ཤུགས་དང་ལྡན་པའི་ལུས་ཞེས་ལུས་ཀྱི་ཁྱད་པར་མེད་དོ། །གཟུགས་ཞེས་གཟུགས་ཀྱི་ཁྱད་པར་མེད་དོ་།ཁ་དོག་ཅེས་ཁ་དོག་གི་ཁྱད་པར་མེད་དོ། །གཟི་
[043-329b4] བརྗིད་ཅེས་གཟི་བརྗིད་ཀྱི་ཁྱད་པར་མེད་དོ། །འོད་དང། རྒྱན་དང་གོས་དང། རྩེད་མོ་དང། ལོངས་སྤྱོད་དང། བལྟ་བ་དང། ཚུལ་གྱིས་ཀྱང་ཁྱད་པར་གང་ཡང་མེད་དོ། །གླང་པོའི་རྒྱལ་
[043-329b5] པོ་ཤུགས་དང་ལྡན་པ་དང། སུམ་ཅུ་རྩ་གསུམ་པའི་ལྷ་རྣམས་སུ་འདི་དག་ནི་སུམ་ཅུ་རྩ་གསུམ་པའི་ལྷའོ། །འདི་དག་ནི་གླང་པོའི་རྒྱལ་པོ་ཤུགས་དང་ལྡན་པའོ་ཞེས་བྱ་བར་རྣམ་པར་བརྟག་
[043-329b6] ཏུ་མེད་དོ། །སུམ་ཅུ་རྩ་གསུམ་པའི་ལྷ་རྣམས་དང། གླང་པོའི་རྒྱལ་པོ་ཤུགས་དང་ལྡན་པར་འདྲའོ། །གླང་པོའི་རྒྱལ་པོ་ཤུགས་དང་ལྡན་པ་དང། སུམ་ཅུ་རྩ་གསུམ་པའི་ལྷ་རྣམས་སུ་
[043-329b7] འདྲའོ༑ ༑ཀྱེ། རྒྱལ་བའི་སྲས་དག་དེ་ལྟར་གླང་པོའི་རྒྱལ་པོ་ཤུགས་དང་ལྡན་པ། གསེར་གྱི་ལོགས་ཀྱི་རི་རིན་པོ་ཆེ་བདུན་གྱི་རང་བཞིན་གྱི་ལུང་པ་ནས་དགའ་བ་སྣ་ཚོགས་མངོན་པར་


[043-330a0] [330A] 
[043-330a1] ༄༅། །སྤྲུལ་པ་བྱས་ཏེ། སུམ་ཅུ་རྩ་གསུམ་པའི་ལྷའི་ནང་དུ་ལྷའི་དབང་པོ་བརྒྱ་བྱིན་གྱི་ལོངས་སྤྱོད་ཀྱི་དོན་དུ་འོངས་ནས་ལྷའི་དབང་པོ་བརྒྱ་བྱིན་ལ་མཆོད་
[043-330a2] པ་དང། རིམ་གྲོ་བྱ་བ་དང། བཀུར་སྟི་བྱ་བ་དང། ཕུ་དུད་བྱ་བའི་ཕྱིར་སུམ་ཅུ་རྩ་གསུམ་པའི་ལྷ་དང་ཐ་མི་དད་པའི་ཚུལ་གྱིས་ལྷའི་དགའ་བ་ལ་སྤྱོད་པ་དེ་བཞིན་དུ། བྱང་ཆུབ་
[043-330a3] སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། །སྨོན་ལམ་ལ་བརྩོན་པ། བྱང་ཆུབ་སེམས་དཔའི་ཏིང་ངེ་འཛིན་རིན་པོ་ཆེའི་རྒྱན་
[043-330a4] གྱིས་བརྒྱན་པ། བྱང་ཆུབ་སེམས་དཔའི་ཡོན་ཏན། བྱང་ཆུབ་ཀྱི་ཡན་ལག་བདུན་ཤིན་ཏུ་གནས་པ། འོད་ཟེར་ཀུན་ཏུ་འགྱེད་པའི་ལུས་དང་ལྡན་པ། ཆོས་ཀྱི་དྲིལ་གྱི་
[043-330a5] སྒྲ་ཀུན་ཏུ་སྒྲོག་པའི་དབྱངས་དང་ལྡན་པ། ཆོས་ཀྱི་རྒྱལ་མཚན་རབ་ཏུ་བསྒྲེང་བའི་རྒྱལ་མཚན་ཅན། སྙིང་རྗེའི་ལུང་པའི་གནས་ན་འདུག་པ་མཐུ་བོ་ཆེའི་སྟོབས་ཀྱི་ལུས་
[043-330a6] ཀྱི་ཁྱད་པར་ཅན། ཐེག་པ་ཆེན་པོའི་སྨོན་ལམ་གྱི་མཆེ་བ་དང་ལྡན་པ། དྲག་ཤུལ་གྱི་སེངྒེས་བག་ཚ་བ་མེད་པ། ཡེ་ཤེས་ཀྱི་རྒྱུད་ཀྱི་ཆོས་ཀྱི་ཅོད་པ་ན་བཏགས་པ། གསང་
[043-330a7] བའི་གནས་ཐམས་ཅད་ནས་རབ་ཏུ་བྱུང་བ། བྱང་ཆུབ་སེམས་དཔའི་སྤྱོད་པ་དང། སྨོན་ལམ་གྱིས་སྐྱོ་བ་མེད་པའི་བྱང་ཆུབ་ཀྱི་ཤིང་དྲུང་ན་མོས་ཤིང་སྤྱོད་པ་དང། སྨོན་ལམ་


[043-330b0] [330B] 
[043-330b1] བྱང་ཆུབ་ཀྱི་ཤིང་དྲུང་དུ་འདུག་ཅིང། ཐམས་ཅད་མཁྱེན་པ་ཉིད་ཀྱི་རྫིང་བུ་ཐ་དད་པ་མེད་པར་མངོན་པར་འཚང་རྒྱ་བར་མངོན་སུམ་དུ་གྱུར་པ། བྱང་ཆུབ་སེམས་
[043-330b2] དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་རྒྱ་ཆེན་པོ་རྣམ་པར་འཕེལ་བར་བྱེད་པ་དང། བློ་རྣམ་པར་སངས་རྒྱས་པ། བྱང་ཆུབ་སེམས་དཔའི་སྨོན་ལམ་མངོན་པར་སྒྲུབ་ཅིང་
[043-330b3] རྒྱུན་མི་གཅོད་པ། ལྷོད་པར་མི་བྱེད་པ། ཕྱིར་ལྡོག་པར་མི་བྱེད་པ་སྙིང་རྗེ་ཆེན་པོ་མཐའ་དང་དབུས་མེད་པ་རྣམ་པར་འཕེལ་བར་བྱེད་པ། སྨོན་ལམ་ཆེན་པོའི་ཐེག་པས་སེམས་
[043-330b4] ཅན་ཐམས་ཅད་ཀྱི་རིས་ན་ཀུན་ཏུ་བཟང་པོའི་སྤྱོད་པ་ལ་མངོན་པར་གནས་ཤིང། བརྩོན་འགྲུས་ཡོངས་སུ་མི་གཏོང་བ། ཕྱི་མའི་མཐའི་མུར་ཐུག་པར་སེམས་ཅན་ཐམས་ཅད་ཀྱི་
[043-330b5] སྡུག་བསྔལ་ཡོངས་སུ་བསལ་བའི་ཕྱིར། བྱང་ཆུབ་སེམས་དཔའ་ཀུན་ཏུ་བཟང་པོའི་ལམ་ཡོངས་སུ་ཆད་པར་མི་བྱེད་ཀྱང། བྱང་ཆུབ་ཏུ་མངོན་པར་འཚང་མི་རྒྱ་སྟེ། རྫོགས་པར་
[043-330b6] བྱང་ཆུབ་པའི་སྒོ་བརྗོད་དུ་མེད་པའི་ཡང་བརྗོད་དུ་མེད་པ་དང་ཆོས་ཀྱི་འཁོར་ལོ་བསྐོར་བའི་སྒོ་བརྗོད་དུ་མེད་པའི་ཡང་བརྗོད་དུ་མེད་པ་དང། བསྒོམ་པའི་བསམ་པ་སྣ་ཚོགས་ཀྱི་སྒོ་
[043-330b7] བརྗོད་དུ་མེད་པའི་ཡང་བརྗོད་དུ་མེད་པ་དང། ཞིང་འབྱམས་ཀླས་པ་སྣ་ཚོགས་ཀྱི་གནས་སུ་མྱ་ངན་ལས་འདའ་བ་དང། རྣམ་པར་འཕྲུལ་པ་དང། མངོན་པར་འཚང་རྒྱ་བའི་སྒོ་


[043-331a0] [331A] 
[043-331a1] ༄༅། །བརྗོད་དུ་མེད་པའི་ཡང་བརྗོད་དུ་མེད་པས་འཇིག་རྟེན་གྱི་ཁམས་སྣ་ཚོགས་འབྱམས་ཀླས་པ་བརྗོད་དུ་མེད་པའི་ཡང་བརྗོད་དུ་མེད་པ་དག་ཏུ་སྐྱེ་བར་སྣང་
[043-331a2] ངོ༑ ༑བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱད་པ་སྤྱོད་པར་སྣང་ངོ། །དེ་བཞིན་གཤེགས་པ་བྱང་ཆུབ་ཀྱི་ཤིང་དྲུང་དུ་མངོན་པར་སངས་རྒྱས་པ་བརྗོད་དུ་མེད་པའི་ཡང་བརྗོད་དུ་
[043-331a3] མེད་པ། བྱང་ཆུབ་སེམས་དཔའི་ཚོགས་བརྗོད་དུ་མེད་པའི་ཡང་བརྗོད་དུ་མེད་པས་ཀུན་ནས་བསྐོར་བ་དག་གི་ཞབས་ཀྱི་དྲུང་དུ་འགྲོ་བར་སྣང་ངོ། །ཕྱོགས་འབྱམས་ཀླས་པ་དང་
[043-331a4] ཕྱོགས་མཚམས་འབྱམས་ཀླས་པའི་སངས་རྒྱས་ཀྱི་ཞིང་མང་པོ་རྒྱ་མཚོ་དག་ཏུ་མངོན་པར་སངས་རྒྱས་ནས། སྐད་ཅིག་གཅིག་ལོན་པ་དང་མངོན་པར་སངས་རྒྱས་ནས་ཡུད་ཙམ་ཞིག་
[043-331a5] ལོན་པ་དང། མངོན་པར་སངས་རྒྱས་ནས་དུས་གཞན་དུ་གྱུར་པ་དང་མངོན་པར་སངས་རྒྱས་ནས་ཉི་མ་གཅིག་ལོན་པ་དང། མངོན་པར་སངས་རྒྱས་ནས་ཟླ་བ་ཕྱེད་ལོན་པ་དང། མངོན་
[043-331a6] པར་སངས་རྒྱས་ནས་ལོ་གཅིག་ལོན་པ་དང། མངོན་པར་སངས་རྒྱས་ནས་ལོ་གྲངས་མེད་པ་ལོན་པ་དང། མངོན་པར་སངས་རྒྱས་ནས་བསྐལ་པ་གཅིག་ལོན་པ་དང། མངོན་པར་
[043-331a7] སངས་རྒྱས་ནས་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པ་སྙེད་ལོན་པའི་དེ་བཞིན་གཤེགས་པ་དག་གི་ཞབས་ཀྱི་དྲུང་དུ་ཉེ་བར་འགྲོའོ། །དེ་བཞིན་དུ་ཤར་ཕྱོགས་ཀྱི་སངས་


[043-331b0] [331B] 
[043-331b1] དོ། །མཆོད་པ་བྱེད་དོ། །ཕྱག་འཚལ་ལོ། །རབ་ཏུ་འདུད་དོ། །སངས་རྒྱས་རྣམས་ལ་ཞུ་བ་བྱེད་དོ། །རྣམ་པར་འཕེལ་བའི་སྒྱུ་
[043-331b2] མའི་དཀྱིལ་འཁོར་གྱི་ཞིང་ཡོངས་སུ་སྦྱོང་ཞིང། བྱང་ཆུབ་སེམས་དཔའི་སྤྱོད་པ་རྣམ་པར་དག་པ་མཐའ་ཡས་པ་དང། ཡེ་ཤེས་བརྗོད་དུ་མེད་པའི་ཡང་བརྗོད་དུ་མེད་པ་དང། བྱང་ཆུབ་སེམས་དཔའི་
[043-331b3] རྣམ་པར་འཕྲུལ་པ་བརྗོད་དུ་མེད་པའི་ཡང་བརྗོད་དུ་མེད་པས། བྱང་ཆུབ་སེམས་དཔའི་ཁྱུ་མཆོག་གི་མཐུ་ཕྱུང་བ་སྣ་ཚོགས་དང་བྱང་ཆུབ་སེམས་དཔའི་ཡེ་ཤེས་ཡངས་པ་སྣ་
[043-331b4] ཚོགས་དང། བྱང་ཆུབ་སེམས་དཔའི་སྤྱོད་ཡུལ་སྣ་ཚོགས་དང། བྱང་ཆུབ་སེམས་དཔའི་རྫུ་འཕྲུལ་སྣ་ཚོགས་དང། བྱང་ཆུབ་སེམས་དཔའི་མངོན་པར་བསྒྲུབ་པའི་ཁྱུ་མཆོག་གི་
[043-331b5] མཐུ་མཐའ་དང་དབུས་མེད་པ་སྣ་ཚོགས་དང། བྱང་ཆུབ་སེམས་དཔའི་རྣམ་པར་ཐར་པ་ལ་རྣམ་པར་རྩེ་བ་སྣ་ཚོགས་དང། བྱང་ཆུབ་སེམས་དཔའི་ཆོས་སྣང་བ་རྣམ་པར་དག་
[043-331b6] པའི་ཚུལ་སྣ་ཚོགས་ཀྱི་བྱང་ཆུབ་སེམས་དཔའི་སྤྱོད་པ་དང། སྨོན་ལམ་གྱིས་ཐམས་ཅད་དུ་སྤྱོད་པར་སྣང་ངོ། །བྱང་ཆུབ་སེམས་དཔའ་ཀུན་ཏུ་བཟང་པོའི་རྫུ་འཕྲུལ་དང། ཁྱུ་
[043-331b7] མཆོག་གི་མཐུ་ཕྱུང་བའི་ཚུལ་གྱིས་སྔོན་གྱི་མཐའ་ཡང་འཇིག་པར་མི་བྱེད་དེ། འཁོར་བའི་འཁོར་ལོ་རྒྱུན་བཅད་པ་དང། འཇིག་རྟེན་གྱི་ཁམས་ཀྱི་རྒྱུད་འབྱམས་ཀླས་པ་རྣམ་


[043-332a0] [332A] 
[043-332a1] ༄༅། །པར་དག་པར་བྱ་བ་དང། དེ་བཞིན་གཤེགས་པའི་རྒྱུད་དང། སངས་རྒྱས་ཐམས་ཅད་མཐོང་བར་བྱ་བ་དང། སངས་རྒྱས་ཀྱི་ཆོས་ཐམས་ཅད་ལ་འཇུག་
[043-332a2] ཅིང་ཁོང་དུ་ཆུད་པར་བྱ་བ་དང། དུས་གསུམ་གྱི་རྒྱུད་ཀྱི་སངས་རྒྱས་ཀྱི་ཚུལ་རྗེས་སུ་དྲན་པར་བྱ་བ་དང། ཐམས་ཅད་མཁྱེན་པའི་ཡེ་ཤེས་ཀྱི་རྒྱུད་རྣམ་པ་ཐ་དད་པའི་སྒྲ་དང། ཆོས་
[043-332a3] ཐམས་ཅད་ཀྱི་རྒྱུ་ཕྱོགས་ཀྱི་རྒྱུད་དང། ཆོས་ཀྱི་ལུས་ཐམས་ཅད་ཀྱི་རྗེས་སུ་འབྲང་བར་བྱ་བ་དང། བྱང་ཆུབ་སེམས་དཔའི་སྤྱོད་པ་ཐམས་ཅད་ཡང་དག་པར་གཟུང་བའི་རྒྱུད་ཁོང་དུ་
[043-332a4] ཆུད་ཅིང་ཡོངས་སུ་རྫོགས་པར་བྱ་བ་དང། ཀུན་ཏུ་བཟང་པོའི་རྒྱུད་ཀྱིས་ཐམས་ཅད་མཁྱེན་པའི་ཡེ་ཤེས་དང། ཁྱུ་མཆོག་གི་མཐུ་མངོན་པར་འཚང་རྒྱ་བར་བྱ་བའི་ཕྱིར་སེམས་
[043-332a5] ཅན་བརྗོད་དུ་མེད་པའི་ཡང་བརྗོད་དུ་མེད་པ་རྣམ་པར་དག་པར་བྱེད་དོ། །ཀྱེ། རྒྱལ་བའི་སྲས་དག་ལྟོས་དང། དེ་ལྟར་ཀུན་ཏུ་བཟང་པོའི་སྤྱོད་པ་རྒྱུན་མི་འཆད་པ་དང། བྱང་ཆུབ་
[043-332a6] སེམས་དཔའི་སྤྱོད་པ་ཡོངས་སུ་ཆད་པ་མེད་པ་དང། ཐམས་ཅད་མཁྱེན་པ་ཉིད་ཀྱི་སྣང་བ་ཉམས་པ་མེད་པ་དང། སངས་རྒྱས་ཐམས་ཅད་ཡོངས་སུ་བལྟ་བའི་ཕྱིར། ཀུན་
[043-332a7] ཏུ་བཟང་པོའི་སྤྱོད་པ་རྒྱ་ཆེན་པོ་འབྱུང་ཞིང། ཐམས་ཅད་མཁྱེན་པའི་ཁྱུ་མཆོག་གི་མཐུ་ཕྱུང་པ་མྱོང་བར་བྱེད་པ་ངོ་མཚར་མི་ཆེའམ། ཀྱེ༑ རྒྱལ་བའི་སྲས་དག་གླང་པོའི་


[043-332b0] [332B] 
[043-332b1] ཀྱང་འཕོ་བ་མེད་ལ། སུམ་ཅུ་རྩ་གསུམ་གྱི་སྐྱེ་བའི་སྐྱེ་མཆེད་དུ་ཡང་རབ་ཏུ་སྐྱེའོ། །བཞོན་པའི་དངོས་པོར་ཡང་རྣམ་
[043-332b2] པར་སྤྱོད་དོ། །ལྷའི་རྩེ་བ་ལ་ཡང་ཡོངས་སུ་སྤྱོད་དོ། །རིམ་གྲོ་བྱ་བའི་ཚུལ་ཡང་ཡོངས་སུ་མི་སྤོང་ངོ། །ལྷའི་བུ་མོ་རྣམས་དང་ཡང་ཀུན་ཏུ་རྩེའོ། །ལྷ་རྣམས་དང་ཡང་མཚུངས་
[043-332b3] ཤིང་མཉམ་སྟེ། རྣམ་པ་ཐ་དད་པ་མེད་དོ། །ཀྱེ༑ རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་ཀུན་ཏུ་བཟང་པོའི་སྤྱོད་པ་ཐེག་པ་ཆེན་པོ་ཡང་ཡོངས་སུ་མི་
[043-332b4] གཏོང་ཞིང་ཤི་འཕོ་བ་ཡང་མེད་ལ། སངས་རྒྱས་ཀྱི་ཁྱུ་མཆོག་གི་མཐུ་ཕྱུང་བ་ལ་ཡང་རབ་ཏུ་སྤྱོད་དོ། །ཐམས་ཅད་མཁྱེན་པ་ཉིད་ལ་ཡང་རྣམ་པར་རྩེའོ། །སངས་རྒྱས་ཀྱི་རྣམ་
[043-332b5] པར་ཐར་པ་ཡང་རབ་ཏུ་ཤེས་སོ། །ཆགས་པ་མེད་པ་ཉིད་ཀྱང་མངོན་པར་སྒྲུབ་བོ། །ཆགས་པ་མེད་ཅིང་བསྒྲིབས་པ་མེད་པ་ཡང་རྣམ་པར་དག་པར་བྱེད་དོ། །ཞིང་རྣམས་ལ་
[043-332b6] ཡང་གནས་པ་མེད་དོ། །སངས་རྒྱས་ཀྱི་ཆོས་རྣམས་ལ་ཡང་རློམ་སེམས་མེད་ཅིང་མི་རྟོག་རྣམ་པར་མི་རྟོག་གོ་ཆོས་ཐམས་ཅད་ཀྱང་མཉམ་པ་ཉིད་དུ་བྱེད་དོ། །མི་གཉིས་
[043-332b7] པ་དང་ཡང་འགལ་བར་མི་བྱེད་དོ། །སངས་རྒྱས་ཀྱི་ཞིང་ཡོངས་སུ་མི་སྤོང་སྟེ། དེ་ལྟར་ན་བྱང་ཆུབ་སེམས་དཔའ་དེ་འདས་པ་དང། མ་བྱོན་པ་དང། ད་ལྟར་བྱུང་བའི་སངས་


[043-333a0] [333A] 
[043-333a1] ༄༅། །རྒྱས་ཐམས་ཅད་དང་ཡང་མཚུངས་ཤིང་མཉམ་ལ་བྱང་ཆུབ་སེམས་དཔའི་སྤྱོད་པ་ཡང་རྒྱུན་མི་གཅོད་པ་ཡིན། ཀྱེ༑ རྒྱལ་བའི་སྲས་དག་གླང་
[043-333a2] པོའི་རྒྱལ་པོ་ཤུགས་དང་ལྡན་པ་དེ་གླང་པོའི་ཡུལ་ན་ཡང་སྣང་ལ། ལྷའི་ཡུལ་ན་ཡང་སྤྱོད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་འདི་ལྟ་བུའི་ཆོས་
[043-333a3] རྒྱ་ཆེན་པོ་དང་ལྡན་པ་ཡང། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང། སྨོན་ལམ་ལ་རབ་ཏུ་གནས་པའི་བྱང་ཆུབ་སེམས་དཔའི་ལྷག་པའི་བསམ་པ་རྣམ་པར་དག་
[043-333a4] བས་ཡང་དག་པར་གནས་པ་ཡིན། ཀྱེ༑ རྒྱལ་བའི་སྲས་དག་འདི་ནི་ཏིང་ངེ་འཛིན་གྱི་དཀྱིལ་འཁོར་རྒྱ་ཆེན་པོ། ཚད་མེད་པ། བྱང་ཆུབ་སེམས་དཔའ་ཉེ་བར་སྤྱོད་པ། ལྷག་
[043-333a5] པའི་བསམ་པས་རབ་ཏུ་ཐོབ་པ། ཡེ་ཤེས་ཆེན་པོ་ལ་ཞུགས་པ་བཅུ་པ་སྟེ། ཀྱེ༑ རྒྱལ་བའི་སྲས་དག་འདི་དག་ནི་བྱང་ཆུབ་སེམས་དཔའ་ཀུན་ཏུ་བཟང་པོའི་ཏིང་ངེ་འཛིན་རྒྱ་ཆེན་
[043-333a6] པོའི་དཀྱིལ་འཁོར་བཅུ་རྣམས་སོ། །ཤིན་ཏུ་རྒྱས་པ་ཆེན་པོའི་མདོ་སངས་རྒྱས་ཕལ་པོ་ཆེ་ཞེས་བྱ་བ་ལས། ཏིང་ངེ་འཛིན་བཅུའི་ལེའུ་སྟེ། སུམ་ཅུ་རྩ་གསུམ་པའོ།། །།
[043-333a7] བམ་པོ་དྲུག་ཅུ་ཐམ་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་ཡང་བྱང་ཆུབ་སེམས་དཔའ་དེ་དག་ལ་སྨྲས་པ། ཀྱེ༑ རྒྱལ་བའི་སྲས་


[043-333b0] [333B] 
[043-333b1] བཅུ་པོ་འདི་དག་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མངོན་པར་ཤེས་པ་སྟེ། བཅུ་གང་ཞེ་ན། ཀྱེ་རྒྱལ་བའི་སྲས་དག་འདི་ལ་བྱང་ཆུབ་
[043-333b2] སེམས་དཔའ་སེམས་དཔའ་ཆེན་པོ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཅིག་ཏུ་སེམས་ཅན་ཇི་སྙེད་སྐྱེས་པ་དེ་དག་ཐམས་ཅད་ཀྱི་སེམས་དང་བསམ་པའི་
[043-333b3] རྒྱུད་རབ་ཏུ་ཤེས་སོ། །སེམས་བསྐྱེད་པ་རབ་ཏུ་ཤེས་སོ། །དགེ་བ་དང། མི་དགེ་བ་དང། ཡངས་པ་དང། དོག་པ་དང། རྒྱ་ཆེན་པོ་དང། རྒྱ་ཆུང་ངུ་དང། འཁོར་བའི་རྗེས་སུ་འགྲོ་
[043-333b4] བ་དང། འཁོར་བ་ལས་ལྡོག་པ་དང། ཡིད་བསལ་བ་དང། ཉན་ཐོས་ཀྱི་སེམས་དང། རང་སངས་རྒྱས་ཀྱི་སེམས་དང། བྱང་ཆུབ་སེམས་དཔའི་སེམས་དང། ཉན་ཐོས་ཀྱི་སྤྱོད་
[043-333b5] པ་དང། རང་སངས་རྒྱས་ཀྱི་སྤྱོད་པ་དང། ལྷ་དང། ཀླུ་དང་གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་
[043-333b6] དང་མི་མ་ཡིན་པ་དང། སེམས་ཅན་དམྱལ་བ་དང། བྱོལ་སོང་གི་སྐྱེ་གནས་དང། གཤིན་རྗེའི་འཇིག་རྟེན་དང། ཡི་དྭགས་དང། མི་ཁོམ་པར་སྐྱེ་བ་རྣམས་ཀྱི་སེམས་དང་
[043-333b7] སྤྱོད་པ་ཡང་རབ་ཏུ་ཤེས་ཏེ། སེམས་ཅན་གྱི་རིས་སྣ་ཚོགས་དང་སེམས་ཅན་གྱི་རིས་དུ་མ་རྣམ་པར་དབྱེ་བ་དང། རྣམ་པར་གདགས་པ་འབྱམས་ཀླས་པ་མང་པོ་དག་གི་སེམས་


[043-334a0] [334A] 
[043-334a1] ༄༅། །ཅན་རྣམས་ཀྱི་བསམ་པ་སེམས་ཀྱིས་རབ་ཏུ་ཤེས་སོ། །དེ་བཞིན་དུ་འཇིག་རྟེན་གྱི་ཁམས་བརྒྱ་དང། འཇིག་རྟེན་གྱི་ཁམས་སྟོང་དང། འཇིག་རྟེན་
[043-334a2] གྱི་ཁམས་བརྒྱ་སྟོང་དང། འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ནས། གཞུང་དེ་བཞིན་དུ་འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པ་དང། འཇིག་
[043-334a3] རྟེན་གྱི་ཁམས་སངས་རྒྱས་ཀྱི་ཞིང་བརྒྱ་ཕྲག་སྟོང་གི་རྡུལ་ཤིན་ཏུ་ཕྲ་བ་སྙེད་དུ་སྐྱེས་པའི་སེམས་ཅན་དེ་དག་གི་བསམ་པ་སེམས་ཀྱིས་རབ་ཏུ་ཤེས་ཏེ། ཀྱེ༑ རྒྱལ་བའི་སྲས་དག་
[043-334a4] འདི་ནི་བྱང་ཆུབ་སེམས་དཔའ་རྣམས་ཀྱི་སེམས་ལ་མཁས་ཤིང་ཤེས་པ་ཞེས་བྱ་བ་སྟེ། ཡེ་ཤེས་ཀྱི་མངོན་པར་ཤེས་པ་དང་པོའོ། །ཀྱེ་རྒྱལ་བའི་སྲས་དག་གཞན་ཡང་
[043-334a5] བྱང་ཆུབ་སེམས་དཔས་འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་བར་དག་ན། སེམས་ཅན་ཤི་འཕོ་བ་དང། སྐྱེ་བར་འགྱུར་བ་འདི་
[043-334a6] ལྟ་སྟེ། བདེ་བའི་ལམ་དང། ངན་སོང་དང། ཁ་དོག་སྡུག་པ་དང་ཁ་དོག་མི་སྡུག་པ་དང། ངན་པ་དང། བཟང་པོ་དང། ཀུན་ནས་ཉོན་མོངས་པ་དང། ཀུན་ནས་ཉོན་མོངས་པ་
[043-334a7] མེད་པ་དང། རྣམ་པར་བྱང་བ་དང། རྣམ་པར་མ་བྱང་བ་དང་དེ་ལྟར་སེམས་ཅན་གྱི་རིགས་དུ་མ་དང། ལྷའི་རིས་དང། ཀླུའི་རིས་དང། གནོད་སྦྱིན་གྱི་རིས་དང། དྲི་ཟའི་རིས་


[043-334b0] [334B] 
[043-334b1] ལྷ་མ་ཡིན་གྱི་རིས་དང། ནམ་མཁའ་ལྡིང་གི་རིས་དང་མིའམ་ཅིའི་རིས་དང། ལྟོ་འཕྱེ་ཆེན་པོའི་རིས་དང། མིའི་རིས་དང་མི་མ་ཡིན་པའི་རིས་དང། དོག་པའི་རིས་
[043-334b2] དང༑ ཡངས་པའི་རིས་དང། ཆུང་བའི་རིས་དང། ཆེ་བའི་རིས་དང། རྣམ་པར་དགོད་པ་སྣ་ཚོགས་ཀྱི་རིས་ཀྱི་སྐྱེ་བ་དང་ཤི་འཕོ་རབ་ཏུ་ཤེས་ཏེ། དེ་ལྷའི་མིག་ཐོགས་པ་མེད་
[043-334b3] ཅིང་དག་ལ་རྣམ་པར་དག་པས་སེམས་ཅན་རྣམས་ལས་ཇི་ལྟར་བསགས་པའི་ཚུལ་བཞིན་དུ་ཡང་དག་པར་མཐོང་སྟེ། བདེ་བ་དང་སྡུག་བསྔལ་རྣམ་པ་ཇི་ལྟ་བུ་མྱོང་བ་དང། ལས་ཇི་
[043-334b4] ལྟ་བུར་བསགས་པ་དང། ལས་ཀྱི་མངོན་པར་འདུ་བྱ་བ་རྣམ་པ་ཇི་ལྟ་བུ་དང་ལྡན་པ་དང། བསམ་པའི་རྣམ་པ་ཇི་ལྟ་བུ་ཡིན་པ་དང། རྟོག་པ་ཇི་ལྟ་བུ་དང་ལྡན་པ་དང། ལྟ་བ་ཇི་ལྟ་བུ་
[043-334b5] དང་ལྡན་པ་དང། སྤོབས་པ་ཇི་ལྟ་བུ་དང་ལྡན་པ་དང། རྒྱུ་ཇི་ལྟ་བུ་དང་ལྡན་པ་དང། ལས་ཇི་ལྟ་བུ་དང་ལྡན་པ་དང། དམིགས་པ་ཇི་ལྟ་བུ་དང་ལྡན་པ་དང། རྣམ་པ་ཇི་ལྟ་བུས་རྒྱུ་བ་
[043-334b6] དེ་དག་ཐམས་ཅད་ཀྱང་རབ་ཏུ་མཐོང་ངོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ལྷའི་མིག་སྟེ། ཡེ་ཤེས་ཀྱི་མངོན་པར་ཤེས་
[043-334b7] པ་གཉིས་པའོ། །ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔས་བདག་དང། སེམས་ཅན་གཞན་འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་


[043-335a0] [335A] 
[043-335a1] ༄༅། །དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་བར་དག་ཏུ་གཏགས་པ་རྣམས་ཀྱི་སྔོན་གྱི་གནས་རྗེས་སུ་དྲན་ཞིང་རབ་ཏུ་ཤེས་ཏེ། བདག་གི་སྔོན་གྱི་གནས་
[043-335a2] ཀྱང་བསྐལ་པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་རྗེས་སུ་དྲན་ནོ། །སེམས་ཅན་གཞན་གྱི་སྔོན་གྱི་གནས་ཀྱང་བསྐལ་
[043-335a3] པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་རྗེས་སུ་དྲན་ཞིང་རབ་ཏུ་ཤེས་སོ་།བདག་ནི་སྔོན་ཆེ་གེ་མོ་ཞིག་ན་འདུག་འདུག་སྟེ་
[043-335a4] མིང་ནི་འདི་ཞེས་བྱའོ། །རུས་ནི་འདི་ཞེས་བྱའོ། །རིགས་ནི་འདི་ཞེས་བྱའོ། །ཁ་ཟས་ནི་འདི་ཟ་ཟའོ། །བདེ་བ་དང་སྡུག་བསྔལ་ནི་འདི་ལྟ་བུ་ཞིག་མྱོང་བར་གྱུར་ཏོ། །ཞེས་
[043-335a5] བྱ་བར་བདག་གི་སྔོན་གྱི་གནས་རྗེས་སུ་དྲན་ཞིང་རབ་ཏུ་ཤེས་སོ་།སེམས་ཅན་འདི་ནི་སྔོན་ཆེ་གེ་མོ་ཞིག་ན་འདུག་འདུག་སྟེ། མིང་ནི་འདི་ཞེས་བྱའོ། །རུས་ནི་འདི་ཞེས་བྱའོ། །རིགས་
[043-335a6] ནི་འདི་ཞེས་བྱའོ། ཁ་ཟས་ནི་འདི་ཟའོ། །བདེ་བ་དང་སྡུག་བསྔལ་ནི་འདི་ལྟ་བུ་ཞིག་མྱོང་བར་གྱུར་ཏོ། །ཞེས་བྱ་བར་སེམས་ཅན་གཞན་འཇིག་རྟེན་གྱི་ཁམས་སངས་རྒྱས་ཀྱི་ཞིང་
[043-335a7] བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་བར་དག་ཏུ་གཏོགས་པ་རྣམས་ཀྱི་སྔོན་གྱི་གནས་རྗེས་སུ་དྲན་ཞིང་རབ་ཏུ་ཤེས་སོ། །སེམས་ཅན་དེ་དག་རེ་རེ་ཞིང་


[043-335b0] [335B] 
[043-335b1] རྒྱུད་རྒྱུ་དང་བཅས། རྐྱེན་དང་བཅས་པ་དང། ཚེའི་རྒྱུད་དུ་གནས་ཤིང་འདུག་འདུག་པའི་རྣམ་པ་སྔོན་གྱི་མཐའ་རྣམ་པ་སྣ་
[043-335b2] ཚོགས་སུ་གནས་གནས་པ་དང། འཇིག་རྟེན་གྱི་རྒྱུད་དང། བྱུང་བའི་རྒྱུད་གཅིག་ནས་གཅིག་ཏུ་བརྒྱུད་པ་དང། མཚན་ཉིད་ཐ་དད་པའི་ལུས་རྣམ་པ་ཐ་དད་པ་སྣ་ཚོགས་ཐམས་ཅད་
[043-335b3] ལས་རྣམ་པ་ཐ་དད་པ་སྣ་ཚོགས་བསགས་པས་སྐྱེ་བའི་སྒོ་སྣ་ཚོགས་ཀྱི་སྐྱེ་གནས་སུ་གྱུར་པ་དང། བག་ལ་ཉལ་བ་དང། ལས་དང་ལྟ་བ་སྣ་ཚོགས་ཀྱིས་སེམས་རྣམ་པ་ཐ་དད་པ་སྣ་
[043-335b4] ཚོགས་བསྐྱེད་པ་དང། རྒྱུ་དང་རྐྱེན་སྣ་ཚོགས་གཞན་གྱིས་འབྱུང་བ་རྣམ་པ་ཐ་དད་པའི་ལས་ཀྱིས་རྒྱུད་རྣམ་པ་སྣ་ཚོགས་འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པའི་
[043-335b5] ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་རྗེས་སུ་དྲན་ཞིང་རབ་ཏུ་ཤེས་སོ། །འཇིག་རྟེན་གྱི་ཁམས་ཀྱི་རྒྱུད་གཅིག་གི་སེམས་ཅན་རྣམས་ཀྱི་ལས་ཇི་ལྟར་ཤེས་པ་དེ་བཞིན་དུ་
[043-335b6] འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་སེམས་ཅན་རྣམས་ཀྱི་སྔོན་གྱི་གནས་ན་འདུག་ཅིང་སྤྱོད་སྤྱོད་བ་
[043-335b7] རྗེས་སུ་དྲན་ཞིང་རབ་ཏུ་ཤེས་སོ། །སྔོན་གྱི་མཐའི་བསྐལ་པ་དེ་དང་དེ་དག་གི་འཇིག་རྟེན་གྱི་ཁམས་དེ་དང་དེ་དག་ཏུ་སངས་རྒྱས་བཅོམ་ལྡན་འདས། སངས་རྒྱས་ཀྱི་ཞིང་བརྗོད་དུ་མེད་


[043-336a0] [336A] 
[043-336a1] ༄༅། །པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་བྱུང་བ་རྣམས་མཚན་ནི་འདི་ཞེས་བྱའོ། །བྱུང་ནི་འདི་ལྟར་བྱུང་ངོ། །འཁོར་གྱི་རྣམ་པ་ནི་འདི་
[043-336a2] ལྟ་བུའོ། །ཡབ་དང་ཡུམ་གྱི་མཚན་ནི་འདི་སྐད་ཅེས་བྱའོ། །ཞམ་འབྲིང་བའི་མིང་ནི་འདི་སྐད་ཅེས་བྱའོ། །ཉན་ཐོས་མཆོག་གི་ཟུང་དང་བཟང་པོའི་ཟུང་གི་མིང་ནི་འདི་སྐད་ཅེས་
[043-336a3] བྱའོ༑ ༑རིགས་ནི་འདི་ཞེས་བྱའོ། །རྒྱལ་པོའི་ཕོ་བྲང་ནི་མིང་འདི་ཞེས་བྱ་བ་ནས་མངོན་པར་བྱུང་སྟེ། བྱང་ཆུབ་ཀྱི་ཤིང་མིང་འདི་ཞེས་བྱ་བའི་དྲུང་དུ་བརྟེན་ནས། བླ་ན་མེད་པ་
[043-336a4] ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་ཏེ་གནས་ཀྱི་མིང་འདི་ཞེས་བྱ་བ་དག་ན་བཞུགས་ཤིང་མདོ་འདི་སྙེད་ཅིག་ཡང་དག་པར་བསྟན་ཏོ། །སེམས་
[043-336a5] ཅན་འདི་སྙེད་ཅིག་གི་དོན་མཛད་དོ། །སྐུ་ཚེའི་ཚད་འདི་ཙམ་ཞིག་གིས་སངས་རྒྱས་ཀྱི་མཛད་པ་ཡང་དག་པར་བསྟན་ཏེ། ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་
[043-336a6] སུ་ཡོངས་སུ་མྱ་ངན་ལས་འདས་སོ། །མྱ་ངན་ལས་འདས་ནས་ཀྱང་དེ་དག་གི་ཆོས་ནི་འདི་སྲིད་ཅིག་ཏུ་གནས་པར་གྱུར་ཏོ། །ཞེས་མཚན་རྣམ་པར་དགོད་པ་སངས་རྒྱས་ཀྱི་ཞིང་
[043-336a7] བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་དང། མཚན་དེ་དག་རེ་རེའི་རྣམ་པ་ཡང་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་


[043-336b0] [336B] 
[043-336b1] དག་པར་རྫོགས་པའི་སངས་རྒྱས་དེ་དག་བྱང་ཆུབ་ཏུ་ཐུགས་བསྐྱེད་བ་དང་བཅས། སྨོན་ལམ་དང་བཅས། སྤྱོད་པ་དང་
[043-336b2] བཅས། འབྱུང་བ་དང་བཅས། སངས་རྒྱས་མཆོད་པ་དང་བཅས། སེམས་ཅན་ཡོངས་སུ་སྨིན་པར་མཛད་པ་དང་བཅས། འཁོར་གྱི་དཀྱིལ་འཁོར་དང་བཅས། ཆོས་ཀྱི་འཁོར་ལོ་དང་བཅས་
[043-336b3] དུས་གང་དུ་བྱུང་བ་དང་བཅས། སྐུ་ཚེ་ཇི་སྲིད་པ་དང་བཅས་སངས་རྒྱས་ཀྱི་ཆོ་འཕྲུལ་དང་བཅས། སངས་རྒྱས་ཀྱི་རྣམ་པར་འཕྲུལ་བ་ཡང་དག་པར་བསྟན་པ་དང་བཅས། ཡོངས་སུ་མྱ་
[043-336b4] ངན་ལས་འདའ་བ་དང་བཅས། ཆོས་འབར་བར་གནས་པ་དང་བཅས་མཆོད་རྟེན་རྣམ་པར་ཕྱེ་བའི་རྒྱན་དང་བཅས། སེམས་ཅན་གྱི་དགེ་བའི་རྩ་བ་བསྐྱེད་པ་དང་བཅས་པར་རྗེས་
[043-336b5] སུ་དྲན་ཞིང་རབ་ཏུ་ཤེས་སོ། །ཀྱེ༑ རྒྱལ་བའི་སྲས། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྔོན་གྱི་གནས་རྗེས་སུ་དྲན་པ་ཞེས་བྱ་བ་ཡེ་ཤེས་ཀྱི་མངོན་པར་
[043-336b6] ཤེས་པས་སྔོན་གྱི་མཐའི་མུར་གྱུར་པའི་བསྐལ་པ་ལ་འཇུག་པ་སྟེ་གསུམ་པའོ། །ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་ཕྱི་མའི་མཐའི་མུར་གྱུར་པའི་
[043-336b7] བསྐལ་པ་ལ་འཇུག་སྟེ། འཇིག་རྟེན་གྱི་ཁམས་རེ་རེ་ཞིང་ཡང་བསྐལ་པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་འཇུག་


[043-337a0] [337A] 
[043-337a1] ༄༅། །གོ་བསྐལ་པ་གྲངས་མེད་པ་དེ་དང་དེ་དག་ལ་སེམས་ཅན་གྱི་ལམ་གྱི་རྒྱུད་ཇི་སྙེད་བྱུང་བ་དང། སེམས་ཅན་ཤི་འཕོ་བར་གྱུར་པ་ཇི་སྙེད་པ་དང་
[043-337a2] སེམས་ཅན་སྐྱེ་བ་ཇི་སྙེད་པ་དང། སེམས་ཅན་གྱི་སྲིད་པའི་རྒྱུད་གཅིག་ནས་གཅིག་ཏུ་བརྒྱུད་པ་ཇི་སྙེད་པ་དང། སེམས་ཅན་གྱི་ལས་ཇི་སྙེད་པ་དང། རྣམ་པར་སྨིན་པ་ཇི་སྙེད་པ་དང་
[043-337a3] དགེ་བའམ། མི་དགེ་བའམ། འབྱུང་བའམ། མི་འབྱུང་བའམ། ངེས་པའམ། མ་ངེས་པའམ། ལོག་པར་ངེས་པའམ། ཡང་དག་པར་ངེས་པའམ། བག་ལ་ཉལ་བ་དང་བཅས་
[043-337a4] པའི་དགེ་པའི་རྩ་བའམ། བག་ལ་ཉལ་བ་མེད་པའི་དགེ་བའི་རྩ་བའམ། ཕུན་སུམ་ཚོགས་པའི་དགེ་བའི་རྩ་བའམ། རྒུད་པར་གྱུར་པའི་དགེ་བའི་རྩ་བའམ། དགེ་བས་ཡོངས་
[043-337a5] སུ་བཟུང་བའམ། མི་དགེ་བས་ཡོངས་སུ་བཟུང་བའམ། ཡང་དག་པར་བླངས་པའི་དགེ་བའི་རྩ་བའམ། ཡང་དག་པར་མ་བླངས་པའི་དགེ་བའི་རྩ་བའམ། མངོན་པར་བསྒྲུབས་
[043-337a6] པའི་སྡིག་པའི་ཆོས་སམ། མངོན་པར་མ་བསྒྲུབས་པའི་སྡིག་པའི་ཆོས་ཀྱང་རུང་སྟེ། དེ་དག་ཐམས་ཅད་རབ་ཏུ་ཤེས་སོ། །དེ་དག་རེ་རེ་ལ་ཡང་འཇིག་རྟེན་གྱི་ཁམས་སངས་
[043-337a7] རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་དུ་ཕྱི་མའི་མཐའི་མུར་ཐུག་པའི་བསྐལ་པར་འཇུག་གོ་འཇིག་རྟེན་གྱི་ཁམས་ཀྱི་རྒྱུད་དེ་དག་རེ་རེ་


[043-337b0] [337B] 
[043-337b1] ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་གཅིག་ནས་གཅིག་ཏུ་བརྒྱུད་པ་ལ་རབ་ཏུ་འཇུག་གོ་སངས་རྒྱས་བཅོམ་ལྡན་
[043-337b2] འདས་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་མཚན་འདི་ཞེས་བྱ་བ་དག་འབྱུང་བར་འགྱུར་རོ། །ཞེས་བྱ་བ་ནས་མཚན་རྣམ་པར་ཕྱེ་བ་
[043-337b3] སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། སངས་
[043-337b4] རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་དང་པོ་ཐུགས་བསྐྱེད་པ་དང་བཅས། སྨོན་ལམ་དང་བཅས། སྤྱོད་པ་དང་བཅས། འབྱུང་བ་དང་
[043-337b5] བཅས༑ སངས་རྒྱས་མཆོད་ཅིང་རིམ་གྲོ་མཛད་པ་དང་བཅས། སེམས་ཅན་ཡོངས་སུ་སྨིན་པར་མཛད་པ་དང་བཅས། ཆོས་ཀྱི་འཁོར་ལོ་དང་བཅས། འཁོར་གྱི་དཀྱིལ་འཁོར་
[043-337b6] དང་བཅས། དུས་ཇི་ལྟ་བ་དང་བཅས། སྐུ་ཚེའི་ཚད་ཇི་ལྟ་བ་དང་བཅས། སངས་རྒྱས་ཀྱི་ཆོ་འཕྲུལ་དང་བཅས། སངས་རྒྱས་ཀྱི་རྣམ་པར་འཕྲུལ་བ་ཡང་དག་པར་བསྟན་པ་དང་
[043-337b7] བཅས༑ ཡོངས་སུ་མྱ་ངན་ལས་འདས་པ་དང་བཅས། ཆོས་འབར་བར་གནས་པ་དང་བཅས། མཆོད་རྟེན་རྣམ་པར་ཕྱེ་བའི་རྒྱན་དང་བཅས། སེམས་ཅན་གྱི་དགེ་བའི་རྩ་བ་བསྐྱེད་


[043-338a0] [338A] 
[043-338a1] ༄༅། །པ་དང་བཅས་པར་རྗེས་སུ་དྲན་ཞིང་ཁོང་དུ་ཆུད་དོ་།ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་རྣམས་ཀྱི་ཕྱི་མའི་མཐའི་མུར་
[043-338a2] གྱུར་པའི་བསྐལ་པ་ཤེས་པ་ལ་འཇུག་པ་སྟེ། ཡེ་ཤེས་ཀྱི་མངོན་པར་ཤེས་པ་བཞི་པའོ། །ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་ཆགས་
[043-338a3] པ་མེད་པའི་རྣ་བ་རྣམ་པར་དག་པ་མངོན་པར་སྒྲུབ་ཅིང་རྣམ་པར་སྦྱོང། ཡོངས་སུ་སྦྱོང། ཡོངས་སུ་རྫོགས་པར་བྱེད། ཡངས་པར་བྱེད། ཚད་མེད་པར་བྱེད། འཐོབ་
[043-338a4] པར་བྱེད། མངོན་དུ་བྱེད། འོད་གསལ་བར་བྱེད། བསྒྲིབས་པ་མེད་པར་བྱེད། ཁོང་དུ་ཆུད་པར་བྱེད་དེ། དེ་ཆགས་པ་མེད་པའི་རྣ་བ་མངོན་པར་བསྒྲུབ་པ་དང་
[043-338a5] ལྡན་པས། སྒྲ་ཇི་སྙེད་མཉན་པར་འདོད་པ་དེ་དག་རབ་ཏུ་ཉན་ཏོ་།གང་མི་འདོད་པ་དེ་དག་ནི་མི་ཉན་ཏོ། །དེ་ཤར་ཕྱོགས་ཀྱི་སངས་རྒྱས་བཅོམ་ལྡན་འདས་དེ་བཞིན་
[043-338a6] གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱིས་བཤད་པ་དེ་དག་རབ་
[043-338a7] ཏུ་ཉན་ཏོ། །ཤར་ཕྱོགས་ན་སངས་རྒྱས་བཅོམ་ལྡན་འདས་དེ་དག་སྟོན་པ་དང། གསུང་བ་དང། འཆད་པ་དང། བརྗོད་པ་དང། རྣམ་པར་དགོད་པ་མཛད་པ་དང། ཇི་


[043-338b0] [338B] 
[043-338b1] ཇི་སྙེད་དུ་འདུལ་བ་དང་ཇི་སྙེད་དུ་དྲན་པར་བསྐུལ་པ་དང། ཇི་སྙེད་དུ་ཆོས་སྟོན་པ་ཟབ་ཅིང་ཡངས་ལ་རྣམ་པར་ཕྱེ་བ་སྣ་ཚོགས་དང་ལྡན་པ་ཐབས་ཀྱི་
[043-338b2] ཚུལ་མཐའ་ཡས་ཤིང་རྣམ་པར་དག་ལ། ཚད་མེད་པ་ལ་མཁས་པ་དང་ལྡན་པ་དེ་དག་ཐམས་ཅད་རབ་ཏུ་འཛིན་ཏོ། །དོན་བཟང་པོ་དང། ཡི་གེ་བཟང་པོ་འཁོར་གྱི་དཀྱིལ་འཁོར་
[043-338b3] དུ་ངེས་པའི་ཚིག་དང་བཅས་པ་ཇི་ལྟར་ཤེས་པར་བྱས་པ། ཇི་ལྟར་ཁོང་དུ་ཆུད་པར་བྱས་པ། ཇི་ལྟར་འདུལ་བར་གྱུར་པ། ཇི་ལྟར་དམིགས་པར་གྱུར་བ། ཇི་ལྟར་བརྟེན་པར་
[043-338b4] གྱུར་པ། ཇི་ལྟར་འབྱུང་བར་འགྱུར་བ་དེ་དག་ཐམས་ཅད་རབ་ཏུ་འཛིན་ཏོ། །ཡང་དག་པར་འཛིན་ཏོ། །ཆུད་ཟོས་པར་མི་བྱེད་དོ། །ཞིག་པར་མི་བྱེད་དོ། །ཐོགས་པར་མི་བྱེད་
[043-338b5] དོ༑ ༑ལྡོག་པར་མི་བྱེད་དོ། །འཕྲུལ་པར་མི་བྱེད་དོ། །རྨོངས་པར་མི་བྱེད་དོ། །གཞན་ལ་རབ་ཏུ་སྟོན་ཅིང་གཞན་གྱིས་ཁོང་དུ་ཆུད་པར་བྱེད་ཀྱང་དེ་ལ་ཚིག་གཅིག་གམ། ཡི་གེ་
[043-338b6] གཅིག་ཀྱང་འཁྲུལ་པར་མི་བྱེད་དོ། །དེ་དེ་ལྟར་ཡི་གེ་དང། ཚིག་ཡན་ཆད་དུ་ཆགས་པ་མེད་པའི་རྣ་བའི་རྣམ་པར་ཤེས་པས་འཛིན་ཏེ། ཇི་ལྟར་ཤར་ཕྱོགས་ཀྱི་སངས་རྒྱས་བཅོམ་ལྡན་
[043-338b7] འདས་དེ་དག་གི་ལེགས་པར་གསུངས་པ་དེ་དག་ཉན་པ་དེ་བཞིན་དུ། ལྷོ་ཕྱོགས་དང། དེ་བཞིན་དུ་ནུབ་ཕྱོགས་དང། དེ་བཞིན་དུ་བྱང་ཕྱོགས་དང། དེ་བཞིན་དུ་བྱང་ཤར་གྱི་


[043-339a0] [339A] 
[043-339a1] ༄༅། །ཕྱོགས་མཚམས་དང། དེ་བཞིན་དུ་ཤར་ལྷོའི་ཕྱོགས་མཚམས་དང། དེ་བཞིན་དུ་ལྷོ་ནུབ་ཀྱི་ཕྱོགས་མཚམས་དང། དེ་བཞིན་དུ་ནུབ་བྱང་གི་
[043-339a2] ཕྱོགས་མཚམས་དང། དེ་བཞིན་དུ་འོག་གི་ཕྱོགས་དང། དེ་བཞིན་དུ་སྟེང་གི་ཕྱོགས་ཀྱི་ཕྱོགས་རེ་རེ་ཞིང་ཡང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[043-339a3] པའི་སངས་རྒྱས། སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱིས་གསུངས་པ་རབ་ཏུ་ཉན་ཏོ། །ཀྱེ༑ རྒྱལ་བའི་སྲས་དག་འདི་ནི་
[043-339a4] བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཐོགས་པ་མེད་པའི་རྣ་བ་རྣམ་པར་དག་པ་ཞེས་བྱ་བ་སྟེ། ཡེ་ཤེས་ཀྱི་མངོན་པར་ཤེས་པ་ལྔ་པའོ། །ཀྱེ༑ རྒྱལ་བའི་
[043-339a5] སྲས་དག་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དངོས་པོ་མེད་པ་ལ་གནས་ཤིང། མངོན་པར་འདུས་མ་བྱས་པའི་རྫུ་འཕྲུལ་ཐོབ་པ་ཡིན་ཏེ། མཚན་
[043-339a6] ཉིད་ཐོབ་པ་ཡིན། མཉམ་པ་ཉིད་ཐོབ་པ་ཡིན། རྒྱ་ཆེན་པོ་ཐོབ་པ་ཡིན། ཚད་མེད་པ་ཐོབ་པ་ཡིན། མི་གནས་པ་ཐོབ་པ་ཡིན། སེམས་ལྟར་མགྱོགས་པ་ཐོབ་པ་ཡིན་
[043-339a7] ཐུབ་པ་མེད་པ་ཐོབ་པ་ཡིན། ལྡོག་པ་མེད་པ་ཐོབ་པ་ཡིན། མི་གཡོ་བ་ཐོབ་པ་ཡིན། རྣམ་པར་འཕེལ་བ་ཐོབ་པ་ཡིན། རྗེས་སུ་འགྲོ་བ་ཐོབ་པ་ཡིན། དེ་འཇིག་རྟེན་གྱི་ཁམས་


[043-339b0] [339B] 
[043-339b1] དེ་དག་ན་བཞུགས་པའི་སངས་རྒྱས་བཅོམ་ལྡན་འདས་དེ་དག་གི་གསུང་ཐོས་ཏེ། འཇིག་རྟེན་གྱི་ཁམས་ཐམས་ཅད་ན་བཞུགས་པ་དང། འཇིག་རྟེན་
[043-339b2] གྱི་ཁམས་ཚད་མེད་པ་ན་བཞུགས་པ་དང། འཇིག་རྟེན་གྱི་ཁམས་གྲངས་མེད་པ་ན་བཞུགས་པ་དང། འཇིག་རྟེན་གྱི་ཁམས་དཔག་ཏུ་མེད་པ་ན་བཞུགས་པ་དང། འཇིག་རྟེན་གྱི་
[043-339b3] ཁམས་མཚུངས་པ་མེད་པ་ན་བཞུགས་པ་དང། འཇིག་རྟེན་གྱི་ཁམས་བསམ་གྱིས་མི་ཁྱབ་པ་ན་བཞུགས་པ་དང། འཇིག་རྟེན་གྱི་ཁམས་གཞལ་དུ་མེད་པ་ན་བཞུགས་པ་དང་
[043-339b4] འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ན་བཞུགས་པ་དེ་དག་ཐམས་ཅད་ཀྱི་གསུང་ཉན་ཏོ། །ཐོས་ནས་ཀྱང་
[043-339b5] འཇིག་རྟེན་གྱི་ཁམས་དེར་བདག་ཉིད་ཕྱིན་པར་བྱེད་དེ། དེ་ཡང་གང་ན་སངས་རྒྱས་སྐྱེ་བ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཡོད་པའི་འཇིག་རྟེན་གྱི་ཁམས་དེ་དང་དེ་དག་
[043-339b6] གཅིག་ནས་གཅིག་ཏུ་བརྒྱུད་པའི་ཕྱོགས་བཅུའི་རྒྱུད་ཕྱོགས་རྣམ་པ་ཐ་དད་པར་གནས་པ་དང། ཕྱོགས་ཅི་འདྲ་བའི་འཁོར་སྣ་ཚོགས་སྤྱིའུ་ཚུགས་སུ་རྒྱུ་བའི་ཕྱོགས་ཀྱི་ཚུལ་དང། སྨྲེལ་
[043-339b7] ཞིར་རྒྱུ་བའི་ཕྱོགས་ཀྱི་ཚུལ་དང། ཕྱོགས་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱོགས་ལ་འཇུག་པ་རྣམ་པ་སྣ་ཚོགས་དང་


[043-340a0] [340A] 
[043-340a1] ༄༅། །ཕྱོགས་ཀྱི་མཚན་ཉིད་ཐ་དད་པར་རྗེས་སུ་འབྲང་བར་བྱ་བར་སངས་རྒྱས་མུ་མེད་པ་སྐྱེ་བ་དང་ལྡན་པ། སངས་རྒྱས་ཀྱི་ཞིང་རྣམ་པ་ཐ་དད་པ་ཡོངས་
[043-340a2] སུ་དག་པ་སངས་རྒྱས་སྐྱེ་བ་དང་ལྡན་པ། འཇིག་རྟེན་གྱི་ཁམས་ཀྱི་རྒྱན་གཞན་དང་གཞན་ཡོད་པ་ཡོན་ཏན་བྱེ་བ་སྣ་ཚོགས་ཀྱིས་རྣམ་པར་སྦྱངས་པ། ཡོན་ཏན་ཚད་མེད་པས་
[043-340a3] ཡོངས་སུ་རྒྱས་པའི་སངས་རྒྱས་ཀྱི་ཞིང་རྣམ་པར་དག་པ་དག་ཏུ་རྣམ་པར་འཕྲུལ་པ་སྣ་ཚོགས་ཀྱིས་རྣམ་པར་འཕྲུལ་པ་དང། དེ་བཞིན་གཤེགས་པའི་མཚན་ཡོངས་སུ་རྗོད་
[043-340a4] པ་བྱེད་ཅིང། དེ་དག་ཏུ་བདག་ཕྱིན་པར་བྱེད་པས། དེ་བཞིན་གཤེགས་པ་དག་གི་ཞབས་ཀྱི་དྲུང་ན་འདུག་ཀྱང་འདི་ནས་ཀྱང་གཡོས་པ་མེད་དོ། །དེར་སོང་བའང་མེད་ལ་
[043-340a5] དེར་ཡང་བདག་ཕྱིན་པར་རབ་ཏུ་སྟོན་ཅིང། དེ་བཞིན་གཤེགས་པ་དེ་དག་གི་ཞལ་བལྟའོ། །དེ་དག་ལ་ཕྱག་འཚལ་ལོ། །དེ་དག་ལ་འདུད་པ་བྱེད་དོ། །དེ་དག་ལ་མཆོད་
[043-340a6] པ་བྱེད་དོ། །དེ་དག་ལ་རིམ་གྲོ་བྱེད་དོ། །དེ་དག་ལ་བསྙེན་བཀུར་བྱེད་དོ། །བྱང་ཆུབ་སེམས་དཔའི་ཆོས་ཀྱང་ཡོངས་སུ་འདྲིའོ་།སངས་རྒྱས་ཀྱི་ཡེ་ཤེས་མངོན་པར་སྒྲུབ་
[043-340a7] པ་ལ་ཡང་རབ་ཏུ་འཇུག་གོ་སངས་རྒྱས་བཅོམ་ལྡན་འདས་དེ་དག་གི་འཁོར་གྱི་དཀྱིལ་འཁོར་གྱིས་མཚན་མ་ཡང་རབ་ཏུ་ཤེས་སོ། །ཆོས་བསྟན་པའི་མཚན་མ་ཡང་


[043-340b0] [340B] 
[043-340b1] །སངས་རྒྱས་ཀྱི་ཞིང་གི་མཚན་མ་ཡང་རབ་ཏུ་ཤེས་སོ། །དེ་དག་ལ་མངོན་པར་ཆགས་པ་ཡང་མེད་དེ། དེ་དག་ལ་ཡང་ཕ་རོལ་ཏུ་ཕྱིན་པ་ཤིན་ཏུ་ཐོབ་པ་ཡིན། སངས་
[043-340b2] རྒྱས་ཀྱི་ཞིང་དུ་འགྲོ་བ་དང། སངས་རྒྱས་ཀྱི་ཞིང་ལ་དམིགས་པས་བསྐལ་པ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱིས་འགྲོ་ཡང་འགྲོ་བ་
[043-340b3] དང༑ སངས་རྒྱས་བལྟ་བའི་རྣམ་པར་དམིགས་པ་མཐར་ཐུག་པ་མེད་དོ། །སངས་རྒྱས་ཀྱི་ཞིང་གཅིག་ནས་གཅིག་ཏུ་བརྒྱུད་པ་ལས་ཕྱིར་ལྡོག་པ་མེད་དོ། །དེ་བཞིན་གཤེགས་
[043-340b4] པའི་ཞལ་བལྟ་བའི་རྒྱུན་གཅོད་པ་མེད་དོ། །དེ་བཞིན་གཤེགས་པའི་འཁོར་གྱི་དཀྱིལ་འཁོར་མི་དམིགས་པར་བྱེད་པ་མེད་དོ། །ཤུགས་ལ་ཉམས་པ་མེད་དོ། །སངས་རྒྱས་ཀྱི་ཆོས་
[043-340b5] ཡོངས་སུ་དྲི་བའི་རྒྱུན་གཅོད་པ་མེད་དོ། །སངས་རྒྱས་ཀྱི་ཆོས་བཙལ་བས་ཡོངས་སུ་ཡི་འཆད་པ་མེད་དོ། །སྨོན་ལམ་གྱི་ཁྱད་པར་དང་ལྡན་པའི་བྱང་ཆུབ་སེམས་དཔའི་སྤྱོད་པ་ཀུན་
[043-340b6] ཏུ་བཟང་པོའི་སྨོན་ལམ་གྱི་ཡོངས་སུ་རྫོགས་པར་བྱ་བ་སངས་རྒྱས་ཀྱི་རིགས་འབྱམས་ཀླས་པ་ཚད་མེད་པའི་དོན་དུ་ཞུགས་པ་ལས་ཕྱིར་ལྡོག་པ་མེད་དོ། །ཕྱོགས་ཐམས་ཅད་ཀྱི་སངས་
[043-340b7] རྒྱས་ཀྱི་ཞིང་དེ་བཞིན་གཤེགས་པས་ཐུགས་སུ་ཆུད་པ་དག་ཏུ་འགྲོ་ཞིང་ཡང་དག་པར་གཞོལ་བར་བྱ་བ་ལ་ཐོགས་པ་མེད་དོ། །ཀྱེ་རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་


[043-341a0] [341A] 
[043-341a1] ༄༅། །སེམས་དཔའ་ཆེན་པོ་རྣམས་ཀྱི་དངོས་པོ་མེད་པ་ལ་གནས་ཤིང་མངོན་པར་འདུས་མ་བྱས་པའི་རྫུ་འཕྲུལ་ཞེས་བྱ་བ་སངས་རྒྱས་ཀྱི་ཞིང་ཐམས་ཅད་
[043-341a2] དུ་འགྲོ་བའི་ཡེ་ཤེས་ཀྱི་མངོན་པར་ཤེས་པ་སྟེ་དྲུག་པའོ། །ཀྱེ་རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་གྱི་ཁམས་སངས་
[043-341a3] རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་དུ་སྐྱེས་པའི་སེམས་ཅན་རྣམས་ཀྱི་སྐད་སྣ་ཚོགས་རབ་ཏུ་ཤེས་ཏེ། འཕགས་པའི་སྐད་ཤེས་སོ། །
[043-341a4] འཕགས་པ་མ་ཡིན་པའི་སྐད་ཤེས་སོ། །ལྷའི་སྐད་ཤེས་སོ། །ཀླུའི་སྐད་ཤེས་སོ། །གནོད་སྦྱིན་གྱི་སྐད་ཤེས་སོ། །ལྷ་མ་ཡིན་གྱི་སྐད་ཤེས་སོ། །ནམ་མཁའ་ལྡིང་གི་སྐད་
[043-341a5] ཤེས་སོ། །མིའམ་ཅིའི་སྐད་ཤེས་སོ། །ལྟོ་འཕྱེ་ཆེན་པོའི་སྐད་ཤེས་སོ། །མིའི་སྐད་ཤེས་སོ། །མི་མ་ཡིན་པའི་སྐད་ཤེས་པ་ནས། སེམས་ཅན་གྱི་རིས་བརྗོད་དུ་མེད་པའི་ཡང་
[043-341a6] བརྗོད་དུ་མེད་པའི་བར་གྱི་སེམས་ཅན་གྱི་སྐད་རྣམ་པ་སྣ་ཚོགས་ཤེས་པ་དང། སྒྲ་དང། ཚིག་དང། བརྡ་རྣམས་རབ་ཏུ་ཤེས་ཏེ་རྣམ་པར་དགོད་པའི་མཁས་པ་ཐམས་ཅད་
[043-341a7] ལ་རབ་ཏུ་འཇུག་གོ་བརྡ་ལ་འཇུག་པ་ཐམས་ཅད་རབ་ཏུ་ཤེས་སོ་།སྤྱོད་པ་རྣམ་པར་དགོད་པ་ཐམས་ཅད་རབ་ཏུ་ཤེས་སོ། །སྐད་རྣམ་པར་དབྱེ་བ་ཐམས་ཅད་རབ་ཏུ་ཤེས་


[043-341b0] [341B] 
[043-341b1] ༑སྐད་རྣམ་པ་ཐ་དད་པ་རྒྱ་མཚོ་ཐམས་ཅད་ལ་རབ་ཏུ་འཇུག་སྟེ། དེ་ཇི་ལྟ་ཇི་ལྟར་འཇིག་རྟེན་གྱི་ཁམས་ལ་འཇུག་པ་དེ་ལྟ་དེ་ལྟར་སེམས་ཅན་གྱི་ཁམས་ལ་འཇུག་གོ་ཇི་ལྟ་ཇི་
[043-341b2] ལྟར་སེམས་ཅན་གྱི་ཁམས་ལ་འཇུག་པ་དེ་ལྟ་དེ་ལྟར་སྐད་རྣམ་པར་ཕྱེ་བ་ཐམས་ཅད་ཁོང་དུ་ཆུད་པར་བྱེད་དེ། དེ་ལ་སེམས་ཅན་གཞན་གྱི་སྐད་ཀྱིས་རྨོངས་པར་འགྱུར་བ་མེད་དོ།།
[043-341b3] འདི་ལྟ་སྟེ། དཔེར་ན། ལྷའི་བུ་ཉི་མ་ནི་ཤར་མ་ཐག་ཏུ་གཟུགས་རྣམ་པར་ཕྱེ་བའི་རྒྱུད་ཐམས་ཅད་སྣང་བར་བྱེད་དོ། །དེ་ནས་མིག་དང་ལྡན་པ་རྣམས་གཟུགས་དེ་དང་དེ་དག་མཐོང་
[043-341b4] པས་མཚན་མ་ཡོངས་སུ་འཛིན་ཏོ། །དེ་བཞིན་དུ་བྱང་ཆུབ་སེམས་དཔའ་ཡང་སྐད་ཀྱི་སྤྲིན་རྣམ་པར་ཕྱེ་བ་ཐམས་ཅད་ལ་འཇུག་སྟེ། སྐད་ཐམས་ཅད་མངོན་པར་ཤེས་པའི་ཡེ་
[043-341b5] ཤེས་ཀྱིས་སྐད་དང་དབྱངས་ཀྱི་ཚུལ་མཁས་པ་ལ་འཇུག་ཅིང། ཁོང་དུ་ཆུད་པར་བྱེད་དོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སྐད་
[043-341b6] ཀྱི་ཚུལ་ཐམས་ཅད་ལ་མཁས་པ་ཞེས་བྱ་བ་སྟེ། ཡེ་ཤེས་ཀྱི་མངོན་པར་ཤེས་པ་བདུན་པའོ། །ཀྱེ༑ རྒྱལ་བའི་སྲས་དང། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་
[043-341b7] པོ༑ ཆོས་ཐམས་ཅད་ཁ་དོག་དང་བྲལ་བར་རབ་ཏུ་ཤེས་ཏེ། ཐ་མི་དད་པའི་ཁ་དོག་དང། རྣམ་པ་མེད་པའི་ཁ་དོག་དང། བྱེ་བྲག་མེད་པའི་ཁ་དོག་དང། རྣམ་པར་དབྱེ་བ་མེད་པའི་


[043-342a0] [342A] 
[043-342a1] ༄༅། །ཁ་དོག་དང། སྔོན་པོ་མེད་པའི་ཁ་དོག་དང། སེར་པོ་མེད་པའི་ཁ་དོག་དང། དཀར་པོ་མེད་པའི་ཁ་དོག་དང། ནག་པོ་མེད་པའི་ཁ་དོག་དང། དམར་
[043-342a2] པོ་མེད་པ་ཡང་རབ་ཏུ་ཤེས་ཏེ། དེ་དེ་བས་ཀྱང་ཆོས་ཀྱི་དབྱིངས་ལ་འཇུག་པར་བྱེད་པའི་ཚེ། རང་གི་ལུས་ཁ་དོག་སྣ་ཚོགས་དང་ལྡན་པར་བྱིན་གྱིས་རློབ་སྟེ། མཐའ་ཡས་
[043-342a3] པའི་ཁ་དོག་དང། ཚད་མེད་པའི་ཁ་དོག་དང། རྣམ་པར་དག་པའི་ཁ་དོག་དང། ཤིན་ཏུ་བརྒྱན་པའི་ཁ་དོག་དང། ཐམས་ཅད་དང་ལྡན་པའི་ཁ་དོག་དང། དཔེ་མེད་
[043-342a4] པའི་ཁ་དོག་དང། ཀུན་ཏུ་སྣང་བའི་ཁ་དོག་དང། ཡིད་དུ་འོང་བའི་ཁ་དོག་དང། མི་སྡུག་པ་མེད་པའི་ཁ་དོག་དང། ཟད་མི་ཤེས་པའི་ཁ་དོག་དང། ཤིན་ཏུ་གསལ་བའི་
[043-342a5] ཁ་དོག་དང། ཁ་ན་མ་ཐོ་བ་མེད་པའི་ཁ་དོག་དང། མཐུ་ཆེན་པོ་དང་ལྡན་པའི་ཁ་དོག་དང། ཐུབ་པར་དཀའ་བའི་ཁ་དོག་དང་ཉམས་པར་མི་འགྱུར་བའི་ཁ་དོག་དང་
[043-342a6] ཤིན་ཏུ་བསྒྲུབས་པའི་ཁ་དོག་དང། ཤིན་ཏུ་མཛེས་པའི་ཁ་དོག་དང། དཔག་ཏུ་མེད་པའི་ཁ་དོག་དང། ཤིན་ཏུ་བསྲུངས་པའི་ཁ་དོག་དང། ཤིན་ཏུ་བསགས་པའི་ཁ་
[043-342a7] དོག་དང། ཡོངས་སུ་སྨིན་པར་བྱེད་པའི་ཁ་དོག་དང། འདུལ་བ་ཇི་ལྟ་བ་བཞིན་དུ་བསྒྲུབས་པའི་ཁ་དོག་དང། ཐོགས་པ་མེད་པའི་ཁ་དོག་དང། ཤིན་ཏུ་དང་བའི་ཁ་


[043-342b0] [342B] 
[043-342b1] རྙོག་པ་མེད་པའི་ཁ་དོག་དང། རབ་ཏུ་གསལ་བའི་ཁ་དོག་དང། མདངས་དང་ལྡན་པའི་ཁ་དོག་དང། བསམ་གྱིས་མི་ཁྱབ་པའི་ཚུལ་དང་ལྡན་པའི་ཁ་དོག་དང་
[043-342b2] ཟིལ་གྱིས་གནོན་པའི་ཁ་དོག་དང། ཐམས་ཅད་ཟིལ་གྱིས་གནོན་པའི་ཁ་དོག་དང། ཐམས་ཅད་ཟིལ་དུ་བརླག་པའི་ཁ་དོག་དང། ཐམས་ཅད་ཟིལ་དུ་རློག་པར་བྱེད་པའི་
[043-342b3] ཁ་དོག་དང། རབ་རིབ་མེད་པའི་ཁ་དོག་དང། མུན་པ་མེད་པའི་ཁ་དོག་དང། ཤིན་ཏུ་མཉམ་པར་གཞག་པའི་ཁ་དོག་དང། སེམས་བདེ་བའི་ཁ་དོག་དང། མཚན་སྣ་ཚོགས་
[043-342b4] དང་ལྡན་པའི་ཁ་དོག་དང། དཔེ་བྱད་བཟང་པོ་སྣ་ཚོགས་དང་ལྡན་པའི་ཁ་དོག་དང། ཆེ་བ་ཉིད་དང་ལྡན་པའི་ཁ་དོག་དང་སྤྱོད་ཡུལ་དང་ལྡན་པའི་ཁ་དོག་དང། ཡང་དག་
[043-342b5] པར་བསྒྲུབས་པའི་ཁ་དོག་དང། བསམ་པ་རྣམ་པར་དག་པའི་ཁ་དོག་དང། ཤིན་ཏུ་སྦྱངས་པའི་ཁ་དོག་དང། མཆོག་ཏུ་བྱུང་ཞིང་རྒྱ་ཆེ་བའི་ཁ་དོག་དང། ཐུབ་པ་མེད་པའི་
[043-342b6] ཁ་དོག་དང། གནས་པ་མེད་པའི་ཁ་དོག་དང། ཀུན་ཏུ་མཐའ་ཡས་པའི་ཁ་དོག་དང། སངས་རྒྱས་ཀྱི་ཞིང་བརྗོད་དུ་མེད་པར་རབ་ཏུ་འདལ་བའི་ཁ་དོག་དང། རྣམ་པར་
[043-342b7] འཕེལ་བའི་ཁ་དོག་དང། སྙིང་པོ་བཟུང་བའི་ཁ་དོག་དང། ཡོན་ཏན་མཆོག་དང་ལྡན་པའི་ཁ་དོག་དང། ཡིད་བཞིན་གྱི་ཁ་དོག་དང། མོས་པ་རྣམ་པར་སྦྱོང་བའི་ཁ་དོག་དང་


[043-343a0] [343A] 
[043-343a1] ༄༅། །ཚོགས་ཤིན་ཏུ་བསགས་པའི་ཁ་དོག་དང། ཆོས་བསྒྲིབས་པ་མེད་པར་ཤིན་ཏུ་རྟོགས་པའི་ཁ་དོག་དང། ནམ་མཁའ་ལྟར་འོད་དང་བའི་ཁ་དོག་
[043-343a2] དང། རྣམ་པར་དག་པས་བརྒྱན་པའི་ཁ་དོག་དང། དྲི་མ་མེད་པའི་ཁ་དོག་དང། རྡུལ་དང་བྲལ་བའི་ཁ་དོག་དང། རྡུལ་མེད་པའི་ཁ་དོག་དང། དྲི་མ་མེད་པའི་ཁ་དོག་དང། མཚུངས་
[043-343a3] པ་མེད་པའི་ཁ་དོག་དང། བལྟ་ན་བཟང་བའི་ཁ་དོག་དང། ཀུན་ནས་བལྟ་བའི་ཁ་དོག་དང། དུས་བཞིན་དུ་ཡང་དག་པར་སྟོན་པའི་ཁ་དོག་དང། རབ་ཏུ་ཞི་བའི་ཁ་དོག་དང་
[043-343a4] འདོད་ཆགས་དང་བྲལ་བའི་ཁ་དོག་དང། འོད་ཤིན་ཏུ་གསལ་བའི་ཁ་དོག་དང། བསོད་ནམས་ཀྱི་ཞིང་དུ་གྱུར་པའི་ཁ་དོག་དང། བདེ་བར་བྱེད་པའི་ཁ་དོག་དང། འཇིགས་པ་
[043-343a5] མེད་པར་བྱེད་པའི་ཁ་དོག་དང། གཏི་མུག་མེད་པར་སྤྱོད་པའི་ཁ་དོག་དང། ཡེ་ཤེས་ཀྱིས་རྣམ་པར་གནོན་པའི་ཁ་དོག་དང། ཆགས་པ་མེད་པའི་ལུས་ཀྱི་ཁ་དོག་དང། ལུས་ཀྱི་
[043-343a6] རྒྱན་ཀུན་ཏུ་མཐའ་ཡས་པའི་ཁ་དོག་དང། དོན་ཡོད་པའི་ཁ་དོག་དང། བྱམས་པ་ཆེན་པོས་ཡང་དག་པར་འཕགས་པའི་ཁ་དོག་དང་སྙིང་རྗེ་ཆེན་པོས་བྱིན་གྱིས་
[043-343a7] བརླབས་པའི་ཁ་དོག་དང། ཚུལ་མཐུན་པར་འབྱུང་བའི་ཁ་དོག་དང། བསོད་ནམས་ཀྱི་སྟོབས་དང་ལྡན་པའི་ཁ་དོག་དང། རྗེས་སུ་དྲན་པར་བྱ་བའི་ཁ་དོག་དང། རིན་


[043-343b0] [343B] 
[043-343b1] རིན་པོ་ཆེའི་དམ་པ་རྣམ་པར་སྣང་བའི་ཁ་དོག་དང། འགྲོ་བ་ཐམས་ཅད་དད་པར་བྱེད་པའི་ཁ་དོག་དང། ཐམས་ཅད་མཁྱེན་པ་ཉིད་ལ་མངོན་དུ་
[043-343b2] གྱུར་པའི་ཁ་དོག་དང། བཞིན་འཛུམ་པའི་ཁ་དོག་དང། རིན་པོ་ཆེའི་རྒྱན་གྱི་དམ་པ་ཐམས་ཅད་དང་ལྡན་པའི་ཁ་དོག་དང་སེམས་མི་གནས་པའི་ཁ་དོག་དང། གནས་མེད་
[043-343b3] པའི་ཁ་དོག་དང། བྱིན་གྱི་རླབས་ཀྱིས་རྣམ་པར་འཕྲུལ་པའི་ཁ་དོག་དང། རྫུ་འཕྲུལ་རྣམ་པ་དུ་མས་ཁྱུ་མཆོག་གི་མཐུ་ཕྱུང་བའི་ཁ་དོག་དང། དེ་བཞིན་གཤེགས་པའི་རིགས་
[043-343b4] སུ་ཡང་དག་པར་བྱུང་བའི་ཁ་དོག་དང། འདྲི་བ་མེད་པའི་ཁ་དོག་དང། ཆོས་ཀྱི་དབྱིངས་སུ་འདལ་བའི་ཁ་དོག་དང། འཁོར་ཇི་ལྟ་བ་བཞིན་དུ་འགྲོ་བའི་ཁ་དོག་དང། རྣམ་པ་
[043-343b5] སྣ་ཚོགས་ཀྱི་ཁ་དོག་དང། ཤིན་ཏུ་གྲུབ་པའི་ཁ་དོག་དང། ཤིན་ཏུ་སྦྱངས་པས་རབ་ཏུ་བྱུང་བའི་ཁ་དོག་དང། འདུལ་བ་ཇི་ལྟ་བ་བཞིན་དུ་སྤྱོད་པ་ལམ་སྟོན་པའི་ཁ་དོག་དང་
[043-343b6] བལྟ་ན་མི་ངོམས་པའི་ཁ་དོག་དང། རྣམ་པ་སྣ་ཚོགས་སུ་འོད་གསལ་བའི་ཁ་དོག་དང། འོད་ཟེར་གྱི་དྲ་བ་གྲངས་མེད་པ་རབ་ཏུ་འགྱེད་པའི་ཁ་དོག་དང། འོད་སྣ་ཚོགས་བརྗོད་
[043-343b7] དུ་མེད་པའི་ཁ་དོག་དང། དྲི་ཞིམ་པོ་དང་འོད་བསམ་གྱིས་མི་ཁྱབ་པས་ཁམས་གསུམ་ལས་ཡང་དག་པར་འདའ་བའི་ཁ་དོག་དང། ཉི་མའི་དཀྱིལ་འཁོར་ལྟ་བུའི་འོད་ཟེར་


[043-344a0] [344A] 
[043-344a1] ༄༅། །གྱིས་ཚད་མེད་པར་སྣང་བའི་ཁ་དོག་དང། འཁོར་ལོ་དཔེ་མེད་པའི་གཟུགས་བྱིན་གྱིས་རློབ་པའི་ཁ་དོག་དང། མེ་ཏོག་གི་སྤྲིན་ཡིད་དུ་འོང་
[043-344a2] བ་མཐའ་ཡས་པ་རབ་ཏུ་འཐོར་པའི་ཁ་དོག་དང། ཕྲེང་བའི་སྤྲིན་གྱི་པདྨོ་སྣ་ཚོགས་སུ་བསྒྲུབས་པས་ཡང་དག་པར་བརྒྱན་པའི་ཁ་དོག་དང། འགྲོ་བ་ཐམས་ཅད་ལས་
[043-344a3] ཤིན་ཏུ་འདས་པའི་ཁ་དོག་དང། སྤོས་ཞིམ་པོ་ཐམས་ཅད་ཀྱི་གསུང་འབྱུང་བས་སྤོས་འཕྲོ་བ་འགྱེད་པའི་ཁ་དོག་དང། དེ་བཞིན་གཤེགས་པ་ཐམས་ཅད་ཀྱི་མཛོད་སྤུ་
[043-344a4] ནས་བྱུང་བའི་ཁ་དོག་དང། སྒྲ་དབྱངས་བརྗོད་དུ་མེད་པས་ཆོས་ཐམས་ཅད་བསྟན་པ་ཡང་དག་པར་སྟོན་པའི་ཁ་དོག་དང། རྣམ་པའི་མཆོག་ཐམས་ཅད་དང་ལྡན་པའི་
[043-344a5] ཀུན་ཏུ་བཟང་པོའི་ཁ་དོག་ཏུ་བདག་གི་ལུས་བྱིན་གྱིས་རློབ་སྟེ། ཀྱེ་༑ རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཁ་དོག་མེད་
[043-344a6] པའི་ཆོས་ཀྱི་དབྱིངས་ལ་ཞུགས་པས་མཐོང་བས་འདུལ་བ་དང། རྗེས་སུ་དྲན་པས་འདུལ་བ་དང། ཆོས་ཀྱི་འཁོར་ལོས་འདུལ་བ་དང། དུས་ཀྱིས་འདུལ་བ་དང་
[043-344a7] སྐད་ཅིག་གིས་འདུལ་བ་དང། བསྙེན་བཀུར་བས་འདུལ་བ་དང། ཁོང་དུ་ཆུད་པར་བྱ་བས་འདུལ་བ་དང། རྫུ་འཕྲུལ་གྱིས་འདུལ་བ་དང་རྣམ་པར་འཕྲུལ་པ་སྣ་


[043-344b0] [344B] 
[043-344b1] ཆོ་འཕྲུལ་བསམ་གྱིས་མི་ཁྱབ་པས་འདུལ་བ་རྣམས་ལ་རྣམ་པ་དེ་ལྟ་བུའི་ཁ་དོག་ཏུ་རང་གི་ལུས་བྱིན་གྱིས་རློབ་བོ། །ཀྱེ༑ རྒྱལ་བའི་སྲས་དག་འདི་
[043-344b2] ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཁ་དོག་གྲངས་མེད་པའི་ལུས་མངོན་པར་སྒྲུབ་པའི་རྒྱན་ཅེས་བྱ་བ། མངོན་པར་ཤེས་པའི་ཡེ་ཤེས་འགྲོ་བ་ཐམས་ཅད་
[043-344b3] ཡོངས་སུ་འགྲེལ་བ་ལ་བརྩོན་པ་སྟེ་བརྒྱད་པའོ། །ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་བདག་མེད་པར་རབ་ཏུ་ཤེས་
[043-344b4] སོ༑ །ཆོས་ཐམས་ཅད་རིགས་མེད་པར་རབ་ཏུ་ཤེས་སོ། །ཆོས་ཐམས་ཅད་འོང་བ་མེད་པར་རབ་ཏུ་ཤེས་སོ། །ཆོས་ཐམས་ཅད་འབྲལ་བ་མེད་པར་རབ་ཏུ་ཤེས་སོ། །ཆོས་ཐམས་
[043-344b5] ཅད་བྱེ་བྲག་མེད་པར་རབ་ཏུ་ཤེས་སོ། །ཆོས་ཐམས་ཅད་ཐ་དད་པ་མེད་པར་རབ་ཏུ་ཤེས་སོ། །ཆོས་ཐམས་ཅད་གཉིས་སུ་བྱར་མེད་པར་རབ་ཏུ་ཤེས་སོ། །ཆོས་ཐམས་ཅད་མི་
[043-344b6] གཉིས་པ་དང། མི་གཉིས་པ་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་བདག་ཉིད་མེད་པར་རབ་ཏུ་ཤེས་སོ། །ཆོས་ཐམས་ཅད་འདྲ་བ་མེད་པར་རབ་ཏུ་ཤེས་སོ། །ཆོས་
[043-344b7] ཐམས་ཅད་འགྲོ་བ་མེད་པར་རབ་ཏུ་ཤེས་སོ། །ཆོས་ཐམས་ཅད་མ་སྐྱེས་པར་རབ་ཏུ་ཤེས་སོ། །ཆོས་ཐམས་ཅད་མ་འགགས་པར་རབ་ཏུ་ཤེས་སོ། །ཆོས་ཐམས་ཅད་འཕོ་བ་མེད་


[043-345a0] [345A] 
[043-345a1] ༄༅། །པར་རབ་ཏུ་ཤེས་སོ། །ཆོས་ཐམས་ཅད་འཇིག་པ་མེད་པར་རབ་ཏུ་ཤེས་སོ། །ཆོས་ཐམས་ཅད་བདེན་པ་མེད་པར་རབ་ཏུ་ཤེས་སོ། །ཆོས་ཐམས་ཅད་
[043-345a2] རྫུན་པ་མེད་པར་རབ་ཏུ་ཤེས་སོ། །ཆོས་ཐམས་ཅད་མཚན་ཉིད་མེད་པས་མཚན་ཉིད་གཅིག་པར་རབ་ཏུ་ཤེས་སོ། །ཆོས་ཐམས་ཅད་ཡོད་པའང་མ་ཡིན་པར་རབ་ཏུ་ཤེས་སོ། །
[043-345a3] ཆོས་ཐམས་ཅད་མེད་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཆོས་ཀྱང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཆོས་མ་ཡིན་པའང་མ་ཡིན་པར་རབ་ཏུ་
[043-345a4] ཤེས་སོ། །ཆོས་ཐམས་ཅད་སྤྱོད་པ་ལ་གཞོལ་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་སྤྱོད་པ་ལ་མི་གཞོལ་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་
[043-345a5] ཅད་ལས་ཀྱང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ལས་མ་ཡིན་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་རྣམ་པར་སྨིན་པ་མ་ཡིན་པར་རབ་ཏུ་
[043-345a6] ཤེས་སོ། །ཆོས་ཐམས་ཅད་རྣམ་པར་སྨིན་པ་མ་ཡིན་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་མངོན་པར་འདུ་བྱ་བ་མེད་པར་ཡང་རབ་ཏུ་ཤེས་སོ། །ཆོས་ཐམས་
[043-345a7] ཅད་མངོན་པར་འདུ་བྱ་བ་མེད་པའང་མ་ཡིན་པར་རབ་ཏུ་ཤེས་སོ་།ཆོས་ཐམས་ཅད་བརྡ་ཡང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་བརྡ་མ་ཡིན་པའང་མ་ཡིན་


[043-345b0] [345B] 
[043-345b1] །ཆོས་ཐམས་ཅད་དོན་དམ་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་དོན་དམ་པ་མ་ཡིན་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་
[043-345b2] ཅད་འབྱུང་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་མི་འབྱུང་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་འབྱིན་པའང་མ་ཡིན་པར་རབ་ཏུ་ཤེས་སོ། །ཆོས་
[043-345b3] ཐམས་ཅད་མི་འབྱིན་པ་ཡང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཚད་མེད་པར་ཡང་རབ་ཏུ་ཤེས་སོ། །ཆོས་ཐམས་ཅད་ཚད་མེད་པ་མ་ཡིན་པར་ཡང་རབ་ཏུ་ཤེས་
[043-345b4] སོ། །ཆོས་ཐམས་ཅད་འཇིག་རྟེན་པའང་མ་ཡིན་པར་རབ་ཏུ་ཤེས་སོ་།ཆོས་ཐམས་ཅད་འཇིག་རྟེན་ལས་འདས་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་རྒྱུ་ལས་
[043-345b5] བྱུང་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་རྒྱུ་ལས་མ་བྱུང་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཁ་དོག་ངེས་པ་མེད་པར་ཡང་རབ་ཏུ་ཤེས་སོ། །
[043-345b6] ཆོས་ཐམས་ཅད་ཁ་དོག་ངེས་པ་མེད་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཁ་དོག་ཡོངས་སུ་གྲུབ་པ་ཡང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཁ་དོག་
[043-345b7] ཡོངས་སུ་མ་གྲུབ་པའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་བྱུང་བའང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་བྱུང་བ་མ་ཡིན་པའང་མ་ཡིན་པར་རབ་


[043-346a0] [346A] 
[043-346a1] ༄༅། །ཏུ་ཤེས་སོ། །ཆོས་ཐམས་ཅད་རྣམ་པར་བརྟགས་པ་ཡང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་རྣམ་པར་མ་བརྟགས་པའང་མ་ཡིན་
[043-346a2] པར་རབ་ཏུ་ཤེས་སོ། །ཆོས་ཐམས་ཅད་ཚུལ་ཡང་མ་ཡིན་པར་རབ་ཏུ་ཤེས་སོ། །ཆོས་ཐམས་ཅད་ཚུལ་མ་ཡིན་པའང་མ་ཡིན་པར་རབ་ཏུ་ཤེས་སོ། །དེ་ནི་སྤྱོད་པ་ལ་མངོན་
[043-346a3] པར་ཆགས་པ་མེད་དོ། །དོན་དམ་པ་ལ་གནས་པ་མེད་དོ། །ཆོས་ལ་རབ་ཏུ་རྟོག་པ་མེད་དོ། །ཡི་གེ་ཡོངས་སུ་སྒྲུབ་པ་མེད་དོ། །ཞི་བའི་རྗེས་སུ་ཤིན་ཏུ་འབྲང་ངོ། །སྨོན་ལམ་
[043-346a4] ཡོངས་སུ་མི་གཏོང་ངོ། །དོན་གྱི་ཚུལ་ལ་རྣམ་པར་ལྟའོ། །ཆོས་ཀྱི་ཚུལ་ལ་རབ་ཏུ་འཇུག་གོ་ཆོས་ཀྱི་སྤྲིན་ཀུན་ནས་སློང་ངོ། །ཆོས་ཡོངས་སུ་འབབ་པའི་ཡི་གེའི་ཆར་མངོན་པར་
[043-346a5] འཕེབས་[*'BEBS?] སོ། །ཚུལ་བརྗོད་དུ་མེད་པ་ལ་འཇུག་གོ་ཐ་དད་པ་ཡང་དག་པར་ཤེས་པ་ཟད་མི་ཤེས་པ་དོན་གྱི་ཚུལ་རབ་ཏུ་བརྗོད་ཅིང། ཆོས་ཀྱི་ཚུལ་མངོན་པར་སྟོན་པས་ཆོས་ཐམས་
[043-346a6] ཅད་ཀྱི་ངེས་པའི་ཚིག་ལ་མཁས་པ་དང། ཆོས་ཐམས་ཅད་སྤོབས་པས་ཐབས་མཁས་པའི་ཚུལ་བརྗོད་དུ་མེད་པའི་ཡང་བརྗོད་དུ་མེད་པ་ལ་རབ་ཏུ་འཇུག་གོ་བྱམས་པ་ཆེན་པོ་རྣམ་
[043-346a7] པར་དག་པ་དང་ལྡན་ཞིང། སྙིང་རྗེ་ཆེན་པོ་རབ་ཏུ་ཐོབ་པ་ཡི་ག་མེད་པའི་ཡུལ་དང་ལྡན་པ་ཡི་གེས་མངོན་པར་བསྒྲུབས་པའི་དོན་ལ་བརྩོན་ཞིང། འགལ་བ་མེད་པ་རང་བཞིན་གྱིས་


[043-346b0] [346B] 
[043-346b1] པར་སྟོན་པས་གོས་པ་མེད་པ། བརྗོད་པ་ཐམས་ཅད་ཀྱི་རྗེས་སུ་སོང་བའི་སྤོབས་པ་དང་ལྡན་པ། དེ་ཆོས་ཐམས་ཅད་
[043-346b2] ཟད་མི་ཤེས་པའི་སྤོབས་པས་སྟོན་ཏོ། །བརྗོད་དོ། །རྣམ་པར་འགོད་དོ་།ཡང་དག་པར་སྟོན་ཏོ། །འགྲེལ་ཏོ། །རྣམ་པར་འབྱེད་དོ། །འབྱིན་ཏོ་།ཁོང་དུ་ཆུད་པར་བྱེད་དོ། །རབ་
[043-346b3] ཏུ་སྟོན་ཏོ། །རྟོགས་པར་བྱེད་དོ། །རབ་ཏུ་སྒྲུབ་བོ། །རྣམ་པར་སྦྱོང་ངོ། །ཐེ་ཚོམ་སེལ་ཏོ། །དོགས་པ་གཅོད་དོ། །དེ་ཁོ་ན་སྟོན་ཏོ། །རང་བཞིན་བརྗོད་དོ། །འགྲོ་བ་ལ་ཕན་འདོགས་
[043-346b4] སོ༑ ༑ཆོས་ཉིད་ལས་མི་ཉམས་སོ། །མི་གཉིས་པ་ལ་འཇུག་གོ་ཆགས་པ་མེད་པའི་སྒོ་སྟོན་ཏོ། །དབྱངས་ཀྱི་ཡན་ལག་ཐམས་ཅད་ཡང་དག་པར་བསྒྲུབས་པས་རབ་ཏུ་འཇོམས་
[043-346b5] པའི་སྒྲས་སྒྲའི་ཆར་ཡང་བསམ་པ་ཇི་ལྟ་བའི་དུས་ལས་ཡོལ་བར་མི་བྱེད་པར་མངོན་པར་འབེབས་སོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་
[043-346b6] ཆེན་པོ་རྣམས་ཀྱི་ཆོས་ཐམས་ཅད་ཤེས་པའི་ཡེ་ཤེས་ཀྱི་མངོན་པར་ཤེས་པ་སྟེ་དགུ་པའོ། །ཀྱེ༑ རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་
[043-346b7] པོ་སེམས་སྐད་ཅིག་རེ་རེ་ཞིང་ཆོས་ཐམས་ཅད་འགོག་པའི་ཏིང་ངེ་འཛིན་ལ་སྙོམས་པར་འཇུག་ཀྱང། བྱང་ཆུབ་སེམས་དཔའི་ལམ་གྱི་རྒྱུད་མི་གཅོད་དོ། །བྱང་ཆུབ་སེམས་དཔའི་ལས་


[043-347a0] [347A] 
[043-347a1] ༄༅། །ཀྱང་ཐོགས་པར་མི་བྱེད་དོ། །བྱང་ཆུབ་སེམས་དཔའི་བྱམས་པ་ཆེན་པོ་ལས་ཀྱང་རྣམ་པར་མི་འདྲའོ། །སྙིང་རྗེ་ཆེན་པོ་ལས་ཀྱང་ཕྱིར་མི་ལྡོག་གོ་ཕ་
[043-347a2] རོལ་ཏུ་ཕྱིན་པ་རྣམས་ཀྱང་རྒྱུན་མི་གཅོད་དོ། །ཞིང་ཐམས་ཅད་རབ་ཏུ་དབྱེ་ཞིང་མཁས་པར་བྱ་བས་ཀྱང་སྐྱོ་བར་མི་བྱེད་དོ་།འགྲོ་བ་ཐམས་ཅད་ཡོངས་སུ་དགྲོལ་བའི་སྨོན་ལམ་
[043-347a3] ཡང་རྒྱུན་མི་གཅོད་དོ། །ཆོས་ཀྱི་འཁོར་ལོ་ཡང་ཐོགས་པར་མི་བྱེད་དོ། །སེམས་ཅན་ཡོངས་སུ་སྨིན་པར་བྱ་བ་དང། འདུལ་བར་བྱ་བ་ཡང་རིང་དུ་མི་སྤོང་ངོ། །སངས་རྒྱས་མཆོད་
[043-347a4] ཅིང་རིམ་གྲོ་བྱ་བའང་རྒྱུན་མི་གཅོད་དོ། །ཆོས་ཐམས་ཅད་ལ་དབང་བསྒྱུར་བའི་སྒོ་ལས་ཀྱང་ཕྱིར་མི་ལྡོག་གོ་སངས་རྒྱས་མཐོང་བའི་སྐལ་པ་མེད་པར་ཡང་མི་འགྱུར་རོ། །
[043-347a5] ཆོས་ཐམས་ཅད་ཡོངས་སུ་དྲི་བ་ལས་ཀྱང་ཕྱིར་མི་ལྡོག་གོ་མཉམ་པ་ཉིད་དང་བསྟོད་པ་ཡང་རབ་ཏུ་ཤེས་སོ། །བསྒྲིབས་པ་མེད་པ་ཡང་མངོན་པར་སྒྲུབ་བོ། །སངས་རྒྱས་
[043-347a6] ཀྱི་ཆོས་ཐམས་ཅད་ལ་ཁྱད་པར་གྱི་སྨོན་ལམ་མཉམ་པ་ཉིད་ཀྱང་ཡོངས་སུ་རྫོགས་པར་བྱེད་དོ། །ཞིང་ཐམས་ཅད་ཀྱི་གཞི་དང་དབྱིངས་ཐ་དད་པའི་རྗེས་སུའང་རབ་ཏུ་འཇུག་
[043-347a7] སྟེ༑ སངས་རྒྱས་ཀྱི་རིགས་ཐམས་ཅད་ཀྱི་ཕ་རོལ་ཏུ་ཕྱིན་པའང་ཐོབ་པ་ཡིན། འཇིག་རྟེན་གྱི་ཁམས་ཀྱི་རྒྱུད་དེ་དང། དེ་དག་ཏུ་ཆོས་ཐམས་ཅད་སྤྲུལ་པ་ལྟ་བུར་བསླབ་


[043-347b0] [347B] 
[043-347b1] ཆོས་ཐམས་ཅད་མཚན་མ་མེད་པར་ཞུགས་པས། ཆོས་ཐམས་ཅད་རྟེན་ཅིང་འབྲེལ་པར་འབྱུང་བ་ལ་མཁས་པ་དང་ལྡན་པ་ཡིན། ཆོས་
[043-347b2] ཐམས་ཅད་ལུས་མེད་པའི་ཚུལ་དང། ཆོས་ཐམས་ཅད་ཀྱི་རང་བཞིན་གྱི་ཚུལ་དང། སྤྱོད་པའི་ཚུལ་ཁོང་དུ་ཆུད་པ་དང་ཡང་ལྡན་པ་ཡིན། ཆོས་ཐམས་ཅད་ཀྱི་རྗེས་སུ་འབྲང་
[043-347b3] བ་ལ་མི་གནས་པ་ཡིན། ཆོས་ཀྱི་ཚུལ་ཐམས་ཅད་རབ་ཏུ་རྟོགས་ཤིང་བསམ་པ་དང། དབང་པོ་ཇི་ལྟ་བའང་རབ་ཏུ་རྟོགས་པ་ཡིན། དེ་འདོད་ན་བསྐལ་པ་དང། བསྐལ་
[043-347b4] པ་གཅིག་དང། བསྐལ་པ་བརྒྱ་དང། བསྐལ་པ་སྟོང་དང། བསྐལ་པ་ཁྲག་ཁྲིག་དང། བསྐལ་པ་ཁྲག་ཁྲིག་བརྒྱ་དང། བསྐལ་པ་ཁྲག་ཁྲིག་སྟོང་དང། བསྐལ་པ་བྱེ་བ་
[043-347b5] ཁྲག་ཁྲིག་བརྒྱ་དང། བསྐལ་པ་བྱེ་བ་ཁྲག་ཁྲིག་སྟོང་དང་བསྐལ་པ་ཚད་མེད་པ་དང། དཔག་ཏུ་མེད་པ་དང། གྲངས་མེད་པ་དང། བསམ་གྱིས་མི་ཁྱབ་པ་དང། མཚུངས་
[043-347b6] པ་མེད་པ་དང། གཞལ་དུ་མེད་པ་དང། ཀུན་ཏུ་མཐའ་ཡས་པ་དང་མུ་མེད་པ་དང། ས་མཚམས་མེད་པ་དང། བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་ཆོས་
[043-347b7] ཐམས་ཅད་འགོག་པའི་ཏིང་ངེ་འཛིན་གཅིག་ལ་སྙོམས་པར་ཞུགས་ཀྱང་དེའི་ལུས་འཇིག་པར་མི་འགྱུར་རོ། །ཉམ་ཆུང་པར་མི་འགྱུར་རོ། །སྐལ་བ་ཞན་པར་མི་འགྱུར་


[043-348a0] [348A] 
[043-348a1] ༄༅། །རོ༑ ༑ཆུད་མི་ཟའོ། །རྣམ་པར་ཆུད་མི་ཟའོ། །ཞུམ་པར་མི་འགྱུར་རོ། །རྣམ་པར་ཞུམ་པར་མི་འགྱུར་རོ། །ཟད་པར་མི་འགྱུར་རོ་།དངོས་པོ་ཡོད་པ་
[043-348a2] དང་མེད་པར་མི་འགྱུར་ཏེ། བྱང་ཆུབ་སེམས་དཔའི་བྱ་བའང་ཡོངས་སུ་རྫོགས་པར་བྱེད་དོ། །བྱང་ཆུབ་སེམས་དཔའི་ཆོས་ཉིད་ཀྱང་བརྗོད་དོ། །སེམས་ཅན་གྱི་དུས་ཀྱང་ཡོངས་སུ་མི་
[043-348a3] སྤོང་ངོ། །སེམས་ཅན་འདུལ་བའི་དུས་ལ་བབ་པ་ཡང་ཐོགས་པར་མི་བྱེད་དོ། །སངས་རྒྱས་ཀྱི་ཆོས་ཉིད་ཀྱང་རྣམ་པར་འཕེལ་བར་བྱེད་དོ། །བྱང་ཆུབ་སེམས་དཔའི་མཉམ་
[043-348a4] པ་ཉིད་ཀྱང་ཡོངས་སུ་རྫོགས་པར་བྱེད་དོ། །སེམས་ཅན་ཐམས་ཅད་ཀྱི་དོན་ཀྱང་ཡོངས་སུ་མི་གཏོང་ངོ། །སྤྲུལ་པའི་རྒྱུད་ཀྱང་རྒྱུན་མི་གཅོད་དོ། །མི་གཡར་ལྟ་བུའི་ཆོས་ཀྱི་
[043-348a5] ཚུལ་ལས་ཀྱང་ལྡོག་པར་མི་བྱེད་དོ། །བསམ་གཏན་དང། ཏིང་ངེ་འཛིན་གྱི་ས་ལས་ཀྱང་མི་གཡོའོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་
[043-348a6] ཆེན་པོ་རྣམས་ཀྱི་ཆོས་ཐམས་ཅད་འགོག་པ་ཞེས་བྱ་བ་སྟེ། ཡེ་ཤེས་ཀྱི་མངོན་པར་ཤེས་པ་བཅུ་པའོ། །དེ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ལྷ་
[043-348a7] དང་འཇིག་རྟེན་དུ་བཅས་པས་བསམ་གྱིས་མི་ཁྱབ་པ་ཡིན། འགྲོ་བ་ཐམས་ཅད་ཀྱིས་བསམ་གྱིས་མི་ཁྱབ་པ་ཡིན། ཉན་ཐོས་ཐམས་ཅད་ཀྱིས་བསམ་གྱིས་མི་ཁྱབ་པ་ཡིན། རང་


[043-348b0] [348B] 
[043-348b1] ས་འོག་མ་ལ་གནས་པའི་བྱང་ཆུབ་སེམས་དཔའ་ཐམས་ཅད་ཀྱིས་བསམ་གྱིས་མི་ཁྱབ་པ་ཡིན། ལུས་ཀྱི་ལས་བསམ་
[043-348b2] གྱིས་མི་ཁྱབ་པ་ཡིན། ངག་གི་ལས་བསམ་གྱིས་མི་ཁྱབ་པ་ཡིན། ཡིད་ཀྱི་ལས་བསམ་གྱིས་མི་ཁྱབ་པ་ཡིན། ཏིང་ངེ་འཛིན་རྣམ་པར་འཕྲུལ་པ་ལ་འཇུག་པ་བསམ་གྱིས་མི་ཁྱབ་པ་ཡིན། ཡེ་
[043-348b3] ཤེས་ཀྱི་སྤྱོད་ཡུལ་བསམ་གྱིས་མི་ཁྱབ་པ་ཡིན་ཏེ། སངས་རྒྱས་བཅོམ་ལྡན་འདས་རྣམས་ཀྱིས་བྱང་ཆུབ་སེམས་དཔའ་དེ་དག་བསྟན་པར་མཛད་ཅིང་བཤད་པ་དང། གནས་དེ་དག་
[043-348b4] དགོད་པར་མཛད་དེ་ཁོང་དུ་ཆུད་པར་མཛད་པ་དང། མངོན་པར་ཤེས་པ་དེ་ལྟ་བུ་ཐོབ་པའི་བྱང་ཆུབ་སེམས་དཔའ་བསྟན་པ་དང། བརྗོད་པ་དང། བཤད་པ་དང། རབ་ཏུ་བཀོད་པ་དང་
[043-348b5] བསྔགས་པ་དང། བརྗོད་པ་དང། བསྟོད་པ་དང། བཀྲལ་བ་དང། རབ་ཏུ་བསྟན་པ་དང། ཡོངས་སུ་བརྗོད་པ་ནི་གཏོགས་སོ། །ཀྱེ༑ རྒྱལ་པའི་སྲས་དག་བཅུ་པོ་དེ་དག་ནི་བྱང་ཆུབ་
[043-348b6] སེམས་དཔའ་རྣམས་ཀྱིས་མངོན་པར་ཤེས་པ་སྟེ། དེ་དག་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། དུས་གསུམ་ཐམས་ཅད་ཀྱི་ཡེ་ཤེས་ཀྱི་མངོན་
[043-348b7] པར་ཤེས་པ་བསྒྲིབས་པ་མེད་པ་རབ་ཏུ་འཐོབ་བོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། མངོན་པར་ཤེས་པའི་ལེའུ་སྟེ། སུམ་ཅུ་རྩ་བཞི་པའོ།། །།


[043-349a0] [349A] 
[043-349a1] ༄༅། །བམ་པོ་དྲུག་ཅུ་རྩ་གཅིག་པ། དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས། ཡང་བྱང་ཆུབ་སེམས་དཔའ་དེ་དག་ལ་སྨྲས་པ། ཀྱེ༑ རྒྱལ་བའི་
[043-349a2] སྲས་དག་བཅུ་པོ་འདི་རྣམས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བཟོད་པ་ཐོབ་པ་སྟེ། བཟོད་པ་ཐོབ་པ་དེ་དག་དང་ལྡན་པའི་བྱང་ཆུབ་སེམས་དཔའ་
[043-349a3] ནི། བཟོད་པ་ཐམས་ཅད་ཀྱིས་བསྒྲིབས་པ་མེད་པ་ཐོབ་པས་སངས་རྒྱས་ཀྱི་ཆོས་ཟད་མི་ཤེས་པ། བསྒྲིབས་པ་མེད་པ་ཐམས་ཅད་ཐོབ་པར་འགྱུར་པ་དག་གོ་བཅུ་གང་
[043-349a4] ཞེ་ན༑ འདི་ལྟ་སྟེ། སྒྲ་ཁོང་དུ་ཆུད་པའི་བཟོད་པ་དང། མཐུན་པའི་བཟོད་པ་དང། མི་སྐྱེ་བའི་ཆོས་ཀྱི་བཟོད་པ་དང། སྒྱུ་མ་ལྟ་བུའི་བཟོད་པ་དང། སྨིག་རྒྱུ་ལྟ་བུའི་
[043-349a5] བཟོད་པ་དང། རྨི་ལམ་ལྟ་བུའི་བཟོད་པ་དང། སྒྲ་བརྙན་ལྟ་བུའི་བཟོད་པ་དང། གཟུགས་བརྙན་ལྟ་བུའི་བཟོད་པ་དང། སྤྲུལ་པ་ལྟ་བུའི་བཟོད་པ་དང། ནམ་
[043-349a6] མཁའ་ལྟ་བུའི་བཟོད་པའོ། །ཀྱེ༑ རྒྱལ་བའི་སྲས་དག་བཅུ་པོ་དེ་རྣམས་ནི་བྱང་ཆུབ་སེམས་དཔའ་རྣམས་ཀྱི་བཟོད་པ་ཐོབ་པ་སྟེ། འདས་པ་དང། མ་བྱོན་པ་དང། ད་ལྟར་
[043-349a7] བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་སོ་།གསུང་ངོ། །གསུང་བར་འགྱུར་རོ། །ཀྱེ༑ རྒྱལ་བའི་སྲས་དག་དེ་ལ་བཟོད་པ་དང་པོ་སྒྲ་ཁོང་དུ་ཆུད་པ་གང་ཞེ་ན་


[043-349b0] [349B] 
[043-349b1] ཆོས་དེ་དག་ཐོས་ནས་མི་འཇིགས། མི་སྐྲག་སྐྲག་པར་མི་འགྱུར་ཞིང། དད་པ་དང། ཡིད་ཆེས་པ་དང། མོས་པ་དང་སྤྲོ་བ་དང། འཇུག་པ་དང། རྗེས་སུ་འབྲང་བ་
[043-349b2] དང༑ དེའི་རང་བཞིན་དུ་གནས་ཤིང་ཁོང་དུ་ཆུད་པར་བྱེད་པ་སྟེ། ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྒྲ་ཁོང་དུ་ཆུད་པའི་བཟོད་
[043-349b3] པ་ཐོབ་པ་སྟེ་དང་པོའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཐུན་པའི་བཟོད་པ་ཐོབ་པ་གཉིས་པ་གང་ཞེ་ན། ཀྱེ༑ རྒྱལ་བའི་སྲས་
[043-349b4] དག༑ འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འདི་དག་ནི་མཐུན་པ་ཞེས་བྱ་བར་རྟོག་གོ་དཔྱོད་དོ། །མཉམ་པར་བྱེད་དོ་།མི་འགལ་བར་བྱེད་དོ། །ཆོས་དེ་དག་
[043-349b5] ལ་ཇི་ལྟར་མཐུན་པར་འཇུག་པར་བྱ་བ་དེ་ལྟར་རྣམ་པར་སྒོམ་མོ་།བསམ་པ་རྣམ་པར་དག་པར་བྱེད་དོ། །མཉམ་པར་བྱེད་དོ། །བརྩོན་པར་བྱེད་དོ། །རྟོགས་པར་བྱེད་དོ། །རབ་
[043-349b6] ཏུ་སྒྲུབ་བོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཐུན་པའི་བཟོད་པ་ཐོབ་པ་སྟེ་གཉིས་པའོ། །ཀྱེ༑ རྒྱལ་བའི་སྲས་དག་
[043-349b7] བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མི་སྐྱེ་བའི་ཆོས་ཀྱ་[*KYI?] བཟོད་པ་ཐོབ་པ་གསུམ་པ་གང་ཞེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་


[043-350a0] [350A] 
[043-350a1] ༄༅། །དཔའ་ཆེན་པོ་རྡུལ་ཙམ་གྱི་ཆོས་ཀྱང་གང་ཡང་སྐྱེས་པར་མཐོང་བ་མེད་དོ། །ཆོས་གང་ཡང་འགག་པར་མཐོང་བ་མེད་དོ་།དེ་ཅིའི་ཕྱིར་ཞེ་ན། གང་མ་
[043-350a2] སྐྱེས་པ་དེ་ནི་མ་འགགས་པའོ། །གང་མ་འགགས་པ་དེ་ནི་མི་ཟད་པའོ། །གང་མི་ཟད་པ་དེ་ནི་རྡུལ་མེད་པའོ། །གང་རྡུལ་མེད་པ་དེ་ནི་ཐ་མི་དད་པའོ། །གང་ཐ་མི་དད་པ་དེ་ནི་གཞི་
[043-350a3] མེད་པའོ། །གང་གཞི་མེད་པ་དེ་ནི་ཞི་བའི་སའོ། །གང་ཞི་བའི་ས་ཡིན་པ་དེ་ནི་འདོད་ཆགས་དང་བྲལ་བའོ། །གང་འདོད་ཆགས་དང་བྲལ་བ་དེ་ནི་མངོན་པར་འདུ་བྱ་བ་མེད་པའོ།།
[043-350a4] གང་མངོན་པར་འདུ་བྱ་བ་མེད་པ་དེ་ནི་སྨོན་པ་མེད་པའོ། །གང་སྨོན་པ་མེད་པ་དེ་ནི་གནས་པ་མེད་ཅིང་ལེན་པ་མེད་པ་སྟེ། ཀྱེ་རྒྱལ་བའི་སྲས་དག་འདི་ནི་བྱང་ཆུབ་སེམས་
[043-350a5] དཔའ་སེམས་དཔའ་ཆེན་པོ་རྣམས་ཀྱི་མི་སྐྱེ་བའི་ཆོས་ཀྱི་བཟོད་པ་ཐོབ་པ་སྟེ་གསུམ་པའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་
[043-350a6] སྒྱུ་མ་ལྟ་བུའི་བཟོད་པ་ཐོབ་པ་བཞི་པ་གང་ཞེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་རྟེན་ཅིང་འབྲེལ་བར་
[043-350a7] འབྱུང་བའི་ཚུལ་གྱི་སྒྱུ་མ་ལྟ་བུར་འཇུག་སྟེ། ཆོས་ཀྱི་རྣམ་པ་གཅིག་ལ་རྣམ་པ་མང་པོར་མོས་པར་བྱེད་དོ། །ཆོས་རྣམ་པ་མང་པོ་ལ་ཆོས་ཀྱི་རྣམ་པ་གཅིག་ཏུ་མོས་པར་བྱེད་དོ། །དེ་ནི་


[043-350b0] [350B] 
[043-350b1] བྱེད་དོ། །སེམས་ཅན་དུའང་ཁོང་དུ་ཆུད་པར་བྱེད་དོ། །ཆོས་ཀྱི་དབྱིངས་སུའང་རྟོགས་པར་བྱེད་དོ། །འཇིག་རྟེན་གྱི་ཁམས་
[043-350b2] སུའང་མཉམ་པར་བྱེད་དོ། །སངས་རྒྱས་སྐྱེ་བར་ཡང་མཚུངས་པར་བྱེད་དོ། །འཇུག་ཏུ་མེད་པའི་ཚུལ་གྱིས་ཀྱང་རྗེས་སུ་འཇུག་གོ་བྱིན་གྱི་རླབས་ཀྱི་ཚུལ་གྱིས་ཀྱང་མངོན་པར་
[043-350b3] སྒྲུབ་བོ། །འདི་ལྟ་སྟེ། དཔེར་ན། སྒྱུ་མ་ནི་གླང་པོའི་ལུས་ལ་ཡང་མི་གནས་སོ། །རྟའི་ལུས་ལའང་མི་གནས་སོ། །ཤིང་རྟའི་ལུས་ལའང་མི་གནས་སོ། །རྐང་ཐང་གི་ལུས་
[043-350b4] ལའང་མི་གནས་སོ། །བུད་མེད་ལའང་མི་གནས་སོ། །སྐྱེས་པ་ལའང་མི་གནས་སོ། །རོགས་པོ་ལའང་མི་གནས་སོ། །བུ་མོ་ལའང་མི་གནས་སོ་།ཤིང་ལའང་མི་གནས་སོ། །ལོ་
[043-350b5] མ་ལའང་མི་གནས་སོ། །མེ་ཏོག་ལའང་མི་གནས་སོ། །འབྲས་བུ་ལའང་མི་གནས་སོ། །ས་དང་ཆུ་དང་མེ་དང་རླུང་ལའང་མི་གནས་སོ་།ཉིན་ཞག་དང། ཡུད་དུ་ཡན་མན་
[043-350b6] དང༑ ཟླ་བ་དང། ལོ་ལའང་མི་གནས་སོ། །ལོ་བརྒྱ་ལའང་མི་གནས་སོ། །ཟླ་བ་དང་ཉི་མ་ལའང་མི་གནས་སོ། །བསྐལ་པ་ལའང་མི་གནས་སོ། །ཞི་བ་དང་རབ་ཏུ་ཞི་བ་ལའང་
[043-350b7] མི་གནས་སོ། །སྣ་ཚོགས་དང་རྣམ་པ་སྣ་ཚོགས་ལའང་མི་གནས་སོ་།གཅིག་པ་དང་ཐ་དད་པ་ལའང་མི་གནས་སོ། །ཡངས་པ་དང་དོག་པ་ལའང་མི་གནས་སོ། །རྒྱ་ཆེན་པོ་


[043-351a0] [351A] 
[043-351a1] ༄༅། །དང་རྒྱ་ཆུང་ངུ་ལའང་མི་གནས་སོ། །ཚད་ཡོད་པ་དང་ཚད་མེད་པ་ལའང་མི་གནས་སོ། ཕྲ་བ་དང་རིགས་པ་ལའང་མི་གནས་སོ། །འཁོར་སྣ་ཚོགས་
[043-351a2] ལའང་མི་གནས་སོ། །འཁོར་ཀྱང་སྒྱུ་མ་ལ་མི་གནས་སོ། །སྒྱུ་མའང་འཁོར་ལ་མི་གནས་ཏེ། སྒྱུ་མ་ཀུན་ཏུ་བསྟན་པ་དང། སྣ་ཚོགས་ཀྱི་སྒྱུ་མ་རྣམ་པ་ཐ་དད་པ་བསྟན་པའི་གྲངས་
[043-351a3] སུ་བགྲང་བ་ཡང་ཡོད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་འཇིག་རྟེན་ཐམས་ཅད་ལ་སྒྱུ་མ་ལྟ་བུར་འཇུག་ཅིང་ལས་ཀྱི་འཇིག་རྟེན་དང། ཉོན་མོངས་
[043-351a4] པའི་འཇིག་རྟེན་དང། ཞིང་གི་འཇིག་རྟེན་དང། ཆོས་ཀྱི་འཇིག་རྟེན་དང། དུས་ཀྱི་འཇིག་རྟེན་དང། རྒྱུད་ཀྱི་འཇིག་རྟེན་དང། ལྡན་པའི་འཇིག་རྟེན་དང། མི་ལྡན་པའི་འཇིག་རྟེན་
[043-351a5] དང༑ འཇུག་པའི་འཇིག་རྟེན་དང། མངོན་པར་འདུ་བྱ་བའི་འཇིག་རྟེན་ལ་འཇུག་པའི་ཚེ། བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་ཐམས་ཅད་ལ་སྒྱུ་མའི་རྣམ་
[043-351a6] པར་འཇུག་པས་སེམས་ཅན་རྣམས་སྐྱེ་བར་མི་བྱེད་དོ། །འཇིག་པར་མི་བྱེད་དོ། །ཞིང་རྣམས་སྐྱེ་བར་མི་བྱེད་དོ། །འཇིག་པར་མི་བྱེད་དོ་།ཆོས་རྣམས་སྐྱེ་བར་མི་བྱེད་དོ། །
[043-351a7] འཇིག་པར་མི་བྱེད་དོ། །འདས་པ་ལ་མི་རྟོག་གོ་འདས་པ་ལ་རྣམ་པར་མི་རྟོག་གོ་མ་འོངས་པ་ལ་མངོན་པར་འདུ་མི་བྱེད་དོ། །མ་འོངས་པ་འབྱུང་བར་མི་བྱེད་དོ། །ད་ལྟར་


[043-351b0] [351B] 
[043-351b1] །ད་ལྟར་བྱུང་བ་ལ་ཆགས་པ་མེད་དོ། །བྱང་ཆུབ་ལ་སྤྱོད་པ་མེད་དོ། །བྱང་ཆུབ་ལ་ཡོངས་སུ་རྟོགས་པ་མེད་དོ། །སངས་རྒྱས་འབྱུང་བར་མི་བྱེད་དོ། །སངས་
[043-351b2] རྒྱས་ཡོངས་སུ་མྱ་ངན་ལས་འདའ་བར་མི་བྱེད་དོ། །སྨོན་ལམ་ལ་གནས་པར་མི་བྱེད་དོ། །སྐྱོན་མེད་པ་ལ་ཆགས་པར་མི་བྱེད་དོ་།མཉམ་པ་ཉིད་མི་ལེན་ཏོ། །ཆགས་པ་མེད་པ་མི་
[043-351b3] འདོར་རོ། །ཞིང་ལ་ཆགས་པ་མེད་དོ། །ཐ་དད་པ་མེད་པར་ཡང་ཁོང་དུ་ཆུད་དོ། །སེམས་ཅན་གྱི་ཁམས་ཀྱང་མངོན་པར་སྒྲུབ་སྟེ་སེམས་ཅན་གྱི་ཁམས་ཐ་དད་པའང་རབ་ཏུ་ཤེས་སོ། །
[043-351b4] ཆོས་ཀྱི་དབྱིངས་ཀྱང་ཁོང་དུ་ཆུད་དེ། གནས་པའི་ཆོས་ཉིད་ལས་ཀྱང་མི་གཡོའོ། །དུས་མཉམ་པ་ཉིད་ལའང་རབ་ཏུ་འཇུག་སྟེ། དུས་ལ་རྣམ་པར་རྟོག་པས་ཀྱང་འགལ་བར་མི་བྱེད་
[043-351b5] དོ༑ ༑ཕུང་པོ་དང་སྐྱེ་མཆེད་རྣམས་ཀྱང་མངོན་པར་སྒྲུབ་སྟེ་གནས་ཡང་དག་པར་གཞོམ་པ་ཡང་ཁོང་དུ་ཆུད་པར་བྱེད་དོ། །སེམས་ཅན་རྣམས་ཀྱང་ཡོངས་སུ་སྨིན་པར་མི་བྱེད་
[043-351b6] དེ༑ ཆོས་ཀྱི་དབྱིངས་མཉམ་པ་ཉིད་ཐ་དད་པ་མེད་པར་ཡང་རབ་ཏུ་ཤེས་སོ། །ཆོས་ཐམས་ཅད་བརྗོད་དུ་མེད་ཅིང་ཡི་གེ་མེད་པར་ཡང་རབ་ཏུ་ཤེས་ཏེ། ཐ་དད་པ་ཡང་དག་པར་ཤེས་
[043-351b7] པས་ཀྱང་ཐོགས་པ་མེད་དོ། །སེམས་ཅན་ཐམས་ཅད་དགྲོལ་བའི་དོན་དུ་འདོད་པ་ལའང་ཆགས་པར་མི་བྱེད་དོ། །སྙིང་རྗེ་ཆེན་པོས་ཀྱང་འདུལ་བའི་སེམས་ཅན་རྣམས་ལ་ཆོས་ཀྱི་


[043-352a0] [352A] 
[043-352a1] ༄༅། །འཁོར་ལོ་བསྐོར་རོ། །སེམས་ཅན་ལ་ལྟ་བའི་ཕྱིར་སྙིང་རྗེ་ཆེན་པོ་ཡང་བྱིན་གྱིས་རློབ་སྟེ། སྙིང་རྗེ་ཆེན་པོའི་ཕྱོགས་ལའང་སེམས་ཅན་ཐམས་ཅད་
[043-352a2] ཡོངས་སུ་འགྲེལ་ཏོ། །སྔོན་གྱི་རྒྱུའང་རབ་ཏུ་བརྗོད་དོ། །རྒྱུ་འཕོ་བ་མེད་པའང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་།ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་
[043-352a3] སེམས་དཔའ་སེམས་དཔའ་ཆེན་པོ་རྣམས་ཀྱི་སྒྱུ་མ་ལྟ་བུའི་བཟོད་པ་ཐོབ་པ་སྟེ་བཞི་པའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
[043-352a4] ཀྱི་སྨིག་རྒྱུ་ལྟ་བུའི་བཟོད་པ་ཐོབ་པ་ལྔ་པ་གང་ཞེ་ན། ཀྱེ་རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་ཐམས་ཅད་སྨིག་རྒྱུ་ལྟ་བུར་
[043-352a5] རབ་ཏུ་ཤེས་ཏེ། འདི་ལྟ་སྟེ། དཔེར་ན། སྨིག་རྒྱུ་ནི་ཡུལ་ནའང་མི་གནས། ཕྱོགས་ནའང་མི་གནས་སོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་
[043-352a6] ཡུལ་ན་ཡང་མི་གནས། ཕྱོགས་ནའང་མི་གནས་པའི་ཆོས་ཉིད་རབ་ཏུ་ཤེས་སོ། །འཇིག་རྟེན་ནང་ན་ཡང་མི་གནས། ཕྱི་རོལ་ན་ཡང་མི་གནས་པ་དང། ཡོད་པ་ཡང་
[043-352a7] མ་ཡིན། མེད་པ་ཡང་མ་ཡིན་པ་དང། རྟག་པ་ཡང་མ་ཡིན། ཆད་པ་ཡང་མ་ཡིན་པར་རྣམ་པར་རིག་པར་གྱུར་པ་རབ་ཏུ་ཤེས་སོ། །ཡང་དག་པ་ཇི་ལྟ་བ་བཞིན་དུ་རབ་ཏུ་


[043-352b0] [352B] 
[043-352b1] །ནང་ཞེས་བྱ་བ་ནང་ན་གནས་པ་མ་ཡིན་པ་དང་ནང་ཞེས་བྱ་བ་ཕྱི་རོལ་ན་གནས་པ་མ་ཡིན་པ་དང། ཁ་དོག་གཅིག་པ་མ་ཡིན་པ་དང། ཁ་དོག་ཐ་དད་པ་མ་ཡིན་པ་
[043-352b2] ཡང་རབ་ཏུ་ཤེས་སོ། །ཆོས་ཐམས་ཅད་ཁ་དོག་མེད་པའི་ས་ཐོབ་པར་བྱ་བ་ཡང་ཡོངས་སུ་རྫོགས་པར་བྱེད་དོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་
[043-352b3] དཔའ་ཆེན་པ་རྣམས་ཀྱི་སྨིག་རྒྱུ་ལྟ་བུའི་བཟོད་པ་ཐོབ་པ་སྟེ་ལྔ་པའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རྨི་ལམ་ལྟ་བུའི་བཟོད་
[043-352b4] པ་ཐོབ་པ་དྲུག་པ་གང་ཞེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་ཐམས་ཅད་རྨི་ལམ་ལྟ་བུར་རབ་ཏུ་ཤེས་ཏེ། འདི་
[043-352b5] ལྟ་སྟེ༑ དཔེར་ན། རྨི་ལམ་ནི་འཇིག་རྟེན་ལས་བྱུང་བ་ཡང་མ་ཡིན་འཇིག་རྟེན་ལས་འདས་པ་ཡང་མ་ཡིན། རྨི་ལམ་ནི་འདོད་པའི་ཁམས་ཀྱང་མ་ཡིན། གཟུགས་ཀྱི་ཁམས་ཀྱང་
[043-352b6] མ་ཡིན། གཟུགས་མེད་པའི་ཁམས་ཀྱང་མ་ཡིན་ནོ། །རྨི་ལམ་ནི་ཤི་འཕོ་བ་ཡང་མ་ཡིན། སྐྱེ་བ་ཡང་མ་ཡིན་ནོ། །རྨི་ལམ་ནི་ཀུན་ནས་ཉོན་མོངས་པའང་མ་ཡིན། རྣམ་པར་བྱང་
[043-352b7] བའང་མ་ཡིན་ནོ། །རྨི་ལམ་ནི་ལྟ་བའང་མ་ཡིན། རྣམ་པར་དག་པའང་མ་ཡིན་ཏེ། རྨི་ལམ་སྣང་བ་ཡང་མེད་པའང་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་


[043-353a0] [353A] 
[043-353a1] ༄༅། །པོ་ཡང་འཇིག་རྟེན་ཐམས་ཅད་འཁྲུག་པ་མེད་པའི་ཚུལ་གྱིས་རྨི་ལམ་གྱི་ངོ་བོ་ཉིད་དང། ཚུལ་དང། རྨི་ལམ་ལ་མངོན་པར་ཆགས་པ་དང། རྨི་ལམ་
[043-353a2] རབ་ཏུ་དབེན་པ་དང། རྨི་ལམ་གྱི་རང་བཞིན་དང། རྨི་ལམ་གྱི་བྱིན་གྱི་རླབས་དང། རྨི་ལམ་ཐ་མི་དད་པ་དང། རྨི་ལམ་གྱི་འདུ་ཤེས་དང། རྣམ་པར་རྟོག་པ་དང། རྨི་ལམ་
[043-353a3] གྱི་འཇིག་རྟེན་ཁོང་དུ་ཆུད་པ་ལྟ་བུར་རབ་ཏུ་ཤེས་ཏེ། ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རྨི་ལམ་ལྟ་བུའི་བཟོད་
[043-353a4] པ་ཐོབ་པ་སྟེ་དྲུག་པའོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྒྲ་བརྙན་ལྟ་བུའི་བཟོད་པ་ཐོབ་པ་བདུན་པ་གང་ཞེ་ན་
[043-353a5] ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་ཆོས་ཀྱི་ཕ་རོལ་ཏུ་ཕྱིན་པ་ནི་ཆོས་ཉིད་མངོན་པར་བསྒྲུབ་པའི་བསླབ་པ་
[043-353a6] ལ་ཤིན་ཏུ་བསླབས་པ་ཡིན་ཏེ། འདི་ལྟ་སྟེ། དཔེར་ན། སྒྲ་བརྙན་ནི་སྒྲ་སྣ་ཚོགས་གྲགས་པར་བྱེད་ཀྱང་འཕོ་བ་མེད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་
[043-353a7] ཆེན་པོ་ཡང་དེ་བཞིན་གཤེགས་པའི་གསུང་ནང་ན་བརྗོད་པ་ཡང་མ་ཡིན་པར་རབ་ཏུ་ཤེས་སོ། །དེ་བཞིན་གཤེགས་པའི་གསུང་ཕྱི་རོལ་ན་བརྗོད་པ་ཡང་མ་ཡིན་པར་རབ་ཏུ་ཤེས་


[043-353b0] [353B] 
[043-353b1] ༑དེ་ལྟར་ཤེས་པ་དེ་ཡང་ནང་ནས་ཤེས་པའང་མ་ཡིན་པར་རབ་ཏུ་ཤེས་སོ། །ཕྱི་རོལ་ནས་ཤེས་པའང་མ་ཡིན་པར་རབ་ཏུ་ཤེས་སོ། །ཕྱི་ནང་ནས་ཤེས་པའང་མ་ཡིན་པར་རབ་
[043-353b2] ཏུ་ཤེས་ཏེ། འོན་ཀྱང་བསྟན་པ་མངོན་པར་བསྒྲུབ་པའང་རབ་ཏུ་ཤེས་སོ། །བྱིན་གྱི་རླབས་ལ་མཁས་པས་འཇུག་པའང་རབ་ཏུ་ཤེས་སོ་།ཚིག་ཀྱང་རབ་ཏུ་ཤེས་སོ། །སྒྲ་བརྙན་
[043-353b3] ལྟ་བུར་རྟེན་ཅིང་འབྲེལ་བར་འབྱུང་བས་གྲག་པར་གྱུར་བའི་ཆོས་ཉིད་ཀྱང་འཁྲུག་པར་མི་བྱེད་དེ། སྒྲོ་འདོགས་པར་ཡང་མི་བྱེད་ལ་དབྱངས་ཀྱི་ཡན་ལག་རྣམ་པ་ཐ་དད་པ་ལ་
[043-353b4] འཇུག་ཅིང་བསླབ་པ་ལའང་ཤིན་ཏུ་བསླབས་པ་ཡིན། འདི་ལྟ་སྟེ་དཔེར་ན། ལྷའི་དབང་པོ་བརྒྱ་བྱིན་གྱིས་ལྷའི་བུད་མེད་འགྲོགས་མའི་ཁའི་དབུགས་ཀྱིས་ལན་གཅིག་བུས་
[043-353b5] པས༑ ཁའི་དབུགས་ཡན་ལག་སྟོང་དང་ལྡན་པ་འབྱུང་ངོ། །ཁའི་དབུགས་ལ་རྣམ་པར་རྟོག་པ་མེད་ཀྱང་དབྱངས་ཀྱི་ཡན་ལག་རྣམ་པ་སྟོང་དུ་སྒྲོག་གོ་དེ་བཞིན་དུ་བྱང་ཆུབ་
[043-353b6] སེམས་དཔའ་སེམས་དཔའ་ཆེན་པོ་ཡང་རྣམ་པར་མི་རྟོག་པ་དང་ལྡན་པའི་དབྱིངས་ལ་འཇུག་པའི་ཚེ། དབྱངས་ཀྱི་ཡན་ལག་མཐའ་ཡས་པ་རྣམ་པར་བསྒོམ་པ་ལ་མཁས་པས་འཇིག་
[043-353b7] རྟེན་གྱི་ཁམས་མཐའ་དང་དབུས་མེད་པར་འགྲོ་བ་ཐམས་ཅད་ལ་ཕྱིར་མི་ལྡོག་པའི་ཆོས་ཀྱི་འཁོར་ལོ་བསྐོར་བ་ལ་རབ་ཏུ་འཇུག་ཅིང་འཁོར་རྣམས་ལའང་རྒྱ་ཆེར་ཡང་དག་པར་སྟོན་ཏོ། །


[043-354a0] [354A] 
[043-354a1] ༄༅། །ལྕེ་ཤིན་ཏུ་ཡངས་པ་ཡང་བྱིན་གྱིས་རློབ་སྟེ། དབྱངས་ཆགས་པ་མེད་པ་ཡང་རབ་ཏུ་བརྗོད་དོ། །ཞིང་ཐམས་ཅད་དུ་འགེངས་པའི་དབྱངས་
[043-354a2] ཀྱང་བྱིན་གྱིས་རློབ་བོ། །སེམས་ཅན་རྣམས་ཀྱིས་མཐའ་ཡས་པར་ཁོང་དུ་ཆུད་པར་ཡང་བྱིན་གྱིས་རློབ་བོ། །ཆོས་རྣམ་པར་ཕྱེ་བ་འབྱམས་ཀླས་པ་ཡང་རབ་ཏུ་སྣང་བར་བྱེད་
[043-354a3] དོ༑ ༑དབྱངས་ཐམས་ཅད་ལ་འཇུག་པ་མེད་པ་ཡང་རབ་ཏུ་ཤེས་སོ་།སྒྲ་རྣམ་པར་དམིགས་པ་ཡང་རྣམ་པར་དམིགས་པ་མེད་པར་རབ་ཏུ་ཤེས་སོ། །དབྱངས་སྣ་ཚོགས་ཀྱང་
[043-354a4] རྣམ་པར་འགོད་དོ། །དབྱངས་ཀྱི་ཡན་ལག་གི་དཀྱིལ་འཁོར་ཁོང་དུ་ཆུད་པས་ཀྱང་རབ་ཏུ་སྤྱོད་དེ། ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་
[043-354a5] པོ་རྣམས་ཀྱི་སྒྲ་བརྙན་ལྟ་བུའི་བཟོད་པ་ཐོབ་པ་སྟེ་བདུན་པའོ་།ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་གཟུགས་བརྙན་
[043-354a6] ལྟ་བུའི་བཟོད་པ་ཐོབ་པ་བརྒྱད་པ་གང་ཞེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་ནས་ཤི་འཕོ་བ་མེད་དོ། །འཇིག་
[043-354a7] རྟེན་དུ་སྐྱེ་བ་མེད་དོ། །འཇིག་རྟེན་གྱི་ནང་ན་མི་གནས་སོ། །འཇིག་རྟེན་གྱི་ཕྱི་རོལ་ན་མི་གནས་སོ། །འཇིག་རྟེན་དུ་རྒྱུ་བ་མེད་དོ་།འཇིག་རྟེན་དུ་རྒྱུན་ཆད་པ་མེད་དོ། །འཇིག་


[043-354b0] [354B] 
[043-354b1] །འཇིག་རྟེན་དང་ཐ་དད་པ་མེད་དོ། །འཇིག་རྟེན་དུ་འགྲོ་བ་མེད་དེ། །འཇིག་རྟེན་ལས་གྲོལ་བར་འགྲོ་བ་མེད་དོ། །འཇིག་རྟེན་དུ་གཞོལ་བར་འགྲོ་
[043-354b2] བ་མེད་དོ། །འཇིག་རྟེན་ལས་ལྡོག་པ་མེད་དོ། །བྱང་ཆུབ་སེམས་དཔའ་དེ་ཉིད་ཀྱང་འཇིག་རྟེན་མ་ཡིན་ཏེ། འཇིག་རྟེན་ལས་འདས་པའང་མ་ཡིན་ནོ། །བྱང་ཆུབ་སེམས་དཔའ་
[043-354b3] སྤྱད་པ་སྤྱོད་པའང་མ་ཡིན་ཏེ། སྨོན་ལམ་ཆེན་པོ་རྒྱུན་གཅོད་པའང་མ་ཡིན་ནོ། །མང་བ་ཡང་མ་ཡིན། ཉུང་བ་ཡང་མ་ཡིན་ཏེ་སངས་རྒྱས་ཀྱི་ཆོས་ཐམས་ཅད་རྫོགས་པར་འཐོབ་པར་
[043-354b4] བྱ་བ་ལའང་དོན་ཡོད་པ་སྤྱོད་དོ། །འཇིག་རྟེན་གྱི་བྱ་བ་ཐམས་ཅད་ཀྱང་ཡོངས་སུ་རྫོགས་པར་བྱེད་དོ། འཇིག་རྟེན་གྱི་རྒྱུད་ཀྱི་རྗེས་སུ་འབྲང་བའང་མ་ཡིན་ནོ། །ཆོས་ཀྱི་རྒྱུད་ཐོགས་
[043-354b5] པར་བྱེད་པའང་མ་ཡིན་ནོ། །འདི་ལྟ་སྟེ། དཔེར་ན། གཟུགས་བརྙན་ནི་ཉི་མའམ། ཟླ་བའམ། བུད་མེད་དམ། སྐྱེས་པའམ། ཤིང་ངམ་རིའམ། གནས་སམ། རྩིག་པའམ་
[043-354b6] སའམ། ཆུ་ཀླུང་གི་རྒྱུད་དམ། དངོས་པོ་སྣ་ཚོགས་མཐའ་ཡས་པ་ཚད་མེད་པ་རྣམས་ཀྱི་གཟུགས་གང་དང་གང་ཡོད་པ་དེ་དག་ཐམས་ཅད་རྣམ་པར་དམིགས་པར་བྱེད་དེ། ཆུའམ་
[043-354b7] ཏིལ་མར་རམ། ནོར་བུའམ། མཆིང་བུའམ། མེ་ལོང་ངམ། གཞན་ཡང་ཡོ་བྱད་ཁ་དོག་དང་བ། མདོག་གསལ་བ་གང་ཡང་རུང་སྟེ། དེ་དག་ཤིན་ཏུ་དང་བའི་ཕྱིར་དེ་དག་ཏུ་


[043-355a0] [355A] 
[043-355a1] ༄༅། །གཟུགས་བརྙན་རྣམ་པར་དམིགས་པར་བྱེད་ཀྱང་གཟུགས་བརྙན་ནི་ཤིན་ཏུ་དང་བའི་དབྱིངས་དེ་དང་འདྲེས་པ་ཡང་མེད་དོ། །གཟུགས་བརྙན་
[043-355a2] དེ་དེ་ལས་གུད་ན་འདུག་པ་ཡང་མ་ཡིན་ནོ། །གཟུགས་བརྙན་དེ་དེ་ལྟར་རྣམ་པར་དམིགས་པ་དང་ཡང་འགྲོགས་བ་མེད་དོ། །དང་པའི་དངོས་པོ་དེ་ཡང་གཟུགས་བརྙན་གྱིས་དང་
[043-355a3] འགྲོགས་པ་མེད་དོ། །གཟུགས་བརྙན་དེ་ཆུ་ཀླུང་གི་རྒྱུན་གྱིས་ཀྱང་ཁྱེར་བར་མི་ནུས་སོ། །གཟུགས་བརྙན་དེ་ཆུ་བོའི་རྒྱ་མཚོར་འཆི་བར་ཡང་མི་འགྱུར་རོ། །དང་བ་སྣ་ཚོགས་དེ་དག་
[043-355a4] གིས་ཀྱང་གཟུགས་བརྙན་དེ་ལ་གོས་པར་མི་འགྱུར་ཏེ། དེ་དག་ཏུ་གཟུགས་བརྙན་རྣམ་པར་དམིགས་པའང་ཡོད་ཅིང། དེ་དག་གིས་གཟུང་བ་འདྲ་ཡང་གཟུགས་བརྙན་གང་དུ་དམིགས་པར་
[043-355a5] གྱུར་པ་དེས་དེའི་ཚེ་གཟུང་བ་མེད་དོ། །གཟུགས་བརྙན་དེ་ནི་རིང་བར་ཡང་སྣང་ཉེ་བར་ཡང་སྣང་སྟེ། དེ་ལྟར་རིང་བ་དང་ཉེ་བར་ཡང་མེད་དོ། །དེ་བཞིན་དུ་བྱང་ཆུབ་སེམས་
[043-355a6] དཔའ་སེམས་དཔའ་ཆེན་པོ་ཡང་རང་གི་ཡེ་ཤེས་ཀྱི་དཀྱིལ་འཁོར་གཞན་གྱི་རྒྱུད་ཀྱི་ཡུལ་དུ་སྣང་བར་བྱེད་ཀྱང། འདི་ནི་གཞན་གྱི་རྒྱུད་དོ། །འདི་ནི་བདག་གི་ཡེ་ཤེས་ཀྱི་རྒྱུད་དོ། །འདི་ནི་
[043-355a7] བདག་གི་ཡེ་ཤེས་ཀྱི་དཀྱིལ་འཁོར་ཏོ་ཞེས་གཉིས་སུ་མི་བྱེད་དོ་།བདག་གི་ཡུལ་དང་གཞན་གྱི་ཡུལ་རྣམ་པར་དབྱེ་བའང་རབ་ཏུ་ཤེས་སོ། །འདི་ལྟ་སྟེ། དཔེར་ན། ས་བོན་དུ་གྱུར་པ་ནི་ཤིན་ཏུ་


[043-355b0] [355B] 
[043-355b1] ཆུ་བ་དང། ལོ་མ་དང། སྦུ་གུའི་གནས་སུ་གྱུར་ནས་རྣམ་པར་དབྱེ་བའང་ཡོད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཉིད་མི་
[043-355b2] གཉིས་པ་ལ་གཉིས་ཀྱིས་མཚན་ཉིད་མི་མཐུན་པའི་ཡེ་ཤེས་ལ་ཆགས་པ་མེད་པའི་མཐའི་ཚུལ་གྱིས་རབ་ཏུ་འཇུག་གོ་ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་
[043-355b3] སེམས་དཔའ་ཆེན་པོ་རྣམས་ཀྱི་གཟུགས་བརྙན་ལྟ་བུའི་བཟོད་པ་ཐོབ་པ་སྟེ་བརྒྱད་པའོ། །བཟོད་པ་དེ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སངས་རྒྱས་
[043-355b4] ཀྱི་ཞིང་བསམ་གྱིས་མི་ཁྱབ་པ་དག་ཏུ་འགྲོ་བ་ཡང་མེད་ལ། སངས་རྒྱས་ཀྱི་ཞིང་བརྗོད་དུ་མེད་པ་དག་ཏུའང་སྣང་ངོ། །འཇིག་རྟེན་གྱི་ཁམས་གང་ནས་ཀྱང་གཡོ་བ་མེད་ཅིང། འཇིག་
[043-355b5] རྟེན་གྱི་ཁམས་གང་དུའང་འགྲོ་བ་མེད་ལ། ལུས་ཀྱི་དཀྱིལ་འཁོར་གཟུགས་བརྙན་དུ་གྱུར་པ་ཡང་ཀུན་ཏུ་རྣམ་པར་དམིགས་པར་བྱེད་དེ་རྗེས་སུ་སོང་བའི་ལུས་ཀྱང་འཇིག་རྟེན་
[043-355b6] ཐམས་ཅད་དུ་ཕྱིན་པར་བྱེད་དོ། །ལུས་རྣམ་པར་ཕྱེ་བ་ཆགས་པ་མེད་པས་སྤྱོད་པའང་རབ་ཏུ་ཤེས་སོ། །གང་ཡང་འཇིག་རྟེན་ན་འཇིག་རྟེན་གྱི་མཚན་མ་དང། འཇིག་རྟེན་དོང་
[043-355b7] སྐོམ་ཡོད་པ་དེ་དག་འདྲེས་པའང་མ་ཡིན། ཐ་དད་པ་ཡང་མ་ཡིན་པར་རབ་ཏུ་ཤེས་སོ། །དེ་བཞིན་གཤེགས་པའི་རིགས་སུ་རིགས་དང་ལྡན་པར་བྱུང་བའི་ལུས་དང་ངག་དང་ཡིད་


[043-356a0] [356A] 
[043-356a1] ༄༅། །རྣམ་པར་དག་པ་ཡང་རབ་ཏུ་འཐོབ་བོ། །ཁ་དོག་མཐའ་ཡས་པའི་ལུས་ཐམས་ཅད་རྣམ་པར་དག་པ་ཡང་རབ་ཏུ་ཐོབ་བོ། །ཀྱེ་རྒྱལ་བའི་སྲས་
[043-356a2] དག༑ བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྤྲུལ་པ་ལྟ་བུའི་བཟོད་པ་ཐོབ་པ་གང་ཞེ་ན། ཀྱེ༑ རྒྱལ་བའི་སྲས་དག་།འདི་ལ་བྱང་ཆུབ་སེམས་དཔའ་སེམས་
[043-356a3] དཔའ་ཆེན་པོ་འཇིག་རྟེན་ཐམས་ཅད་སྤྲུལ་པ་ལྟ་བུར་རབ་ཏུ་འཇུག་སྟེ། སེམས་ཅན་ཐམས་ཅད་ཀྱི་བསམ་པས་སྤྲུལ་པ་དང། བསམས་ཏེ་སྤྲུལ་པ་དང། འཇིག་རྟེན་གྱི་
[043-356a4] ཁམས་མངོན་པར་འདུ་བྱེད་པས་སྤྲུལ་པ་དང། རྣམ་པར་རྟོག་པས་སྤྲུལ་པ་དང། བདེ་བ་དང་སྡུག་བསྔལ་ཐམས་ཅད་ཀྱི་ཕྱིན་ཅི་ལོག་གིས་སྤྲུལ་པ་དང། སྒྲོ་བཏགས་པས་སྤྲུལ་
[043-356a5] པ་དང། འཇིག་རྟེན་གྱི་ཆོས་ཐམས་ཅད་མེད་པས་སྤྲུལ་པ་དང། ཚིག་གི་ལམ་གྱི་བྱིན་གྱི་རླབས་ཀྱིས་སྤྲུལ་པ་དང། ཉོན་མོངས་པ་ཐམས་ཅད་ཀྱི་ཡོངས་སུ་རྟོག་པས་སྤྲུལ་
[043-356a6] པ་དང། འདུ་ཤེས་ཀྱིས་སྤྲུལ་པ་དང། འདི་ལྟ་སྟེ། འདུལ་བ་རྣམ་པར་བྱང་བར་བྱ་བ་དང། རྣམ་པར་དག་པར་བྱ་བའི་ཡོངས་སུ་རྟོག་པས་སྤྲུལ་པ་དང། འདི་ལྟ་སྟེ། དུས་གསུམ་
[043-356a7] དུ་ཕྱིར་མི་ལྡོག་པས་སྤྲུལ་པ་མཉམ་པ་ཉིད་ཀྱིས་བྱུང་བ་མེད་པ་དང། འདི་ལྟ་སྟེ། བྱང་ཆུབ་སེམས་དཔའི་སྨོན་ལམ་གྱིས་སྤྲུལ་པ་སྤྱོད་པས་ཡངས་པར་བྱས་པ་དང། འདི་ལྟ་སྟེ་


[043-356b0] [356B] 
[043-356b1] འགྲོ་བ་ཐམས་ཅད་ལ་བསྟབས་པར་རྣམ་པར་བཀོད་པ་དང། འདི་ལྟ་སྟེ་ཆོས་ཀྱི་འཁོར་ལོ་དང། ཐབས་མཁས་
[043-356b2] པའི་ཡེ་ཤེས་ཀྱིས་སྤྲུལ་པ་མི་འཇིག་པ་དང། ཐ་དད་པ་ཡང་དག་པར་ཤེས་པའི་ཡེ་ཤེས་ཀྱིས་འཇུག་པར་རབ་ཏུ་ཤེས་ཏེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་
[043-356b3] པོ་འཇིག་རྟེན་པ་དང། འཇིག་རྟེན་ལས་འདས་པའི་སྤྲུལ་པ་རབ་ཏུ་ཤེས་པར་བྱེད་དོ། །ཁོང་དུ་ཆུད་པར་བྱེད་དོ། །རྟོགས་པར་བྱེད་དོ་།ཡངས་པར་བྱེད་དོ། །མཐའ་དང་
[043-356b4] དབུས་དང། མུ་མེད་པར་ཇི་ལྟར་བསྐྱེད་པ་བཞིན་དུ་ཐོབ་པར་བྱེད་དོ། །གྲུབ་པར་བྱེད་དོ། །དབང་དུ་བྱེད་དོ། །དེ་ཁོ་ན་ཉིད་དུ་ཤེས་སོ། །ཡང་དག་པ་ཉིད་ལས་མི་གཡོ་བར་
[043-356b5] བྱེད་དོ། །ཡང་དག་པར་ལྟའོ། །ཇི་ལྟར་སྤྱོད་པ་བཞིན་དུ་ཆུད་མི་ཟ་བར་བྱེད་དོ། །འདི་ལྟ་སྟེ། དཔེར་ན། སྤྲུལ་པ་ནི་སེམས་ལས་མི་འབྱུང་སྟེ། སེམས་ཀྱི་ཆོས་ལས་མ་བྱུང་
[043-356b6] ལས་ཀྱིས་བསྒྲུབས་པ་མ་ཡིན་རྣམ་པར་སྨིན་པའི་རྗེས་སུ་འབྲང་བ་མ་ཡིན། འཇིག་རྟེན་དུ་སྐྱེས་པ་མ་ཡིན། འཇིག་རྟེན་དུ་འགག་པ་མ་ཡིན། ཆོས་ཀྱི་རྗེས་སུ་སྙེགས་པ་མ་
[043-356b7] ཡིན་ཆོས་ཐོབ་པར་བྱེད་པ་མ་ཡིན། རིང་དུ་གནས་པ་མ་ཡིན། ཡུད་ཙམ་དུ་གནས་པ་མ་ཡིན། འཇིག་རྟེན་ན་སྤྱོད་པ་མ་ཡིན། འཇིག་རྟེན་ལས་འདས་པ་མ་ཡིན། ཕྱོགས་


[043-357a0] [357A] 
[043-357a1] ༄༅། །སུ་འགྲོ་བ་མ་ཡིན། ཕྱོགས་ལ་གཞོལ་བ་མ་ཡིན། ཚད་ཡོད་པ་མ་ཡིན། ཚད་མེད་པ་མ་ཡིན། སྐྱོ་བ་མ་ཡིན། སྐྱོ་བ་མེད་པ་མ་ཡིན། རྒྱུན་ཆད་
[043-357a2] པ་མ་ཡིན། རྒྱུན་མི་འཆད་པ་མ་ཡིན། འཕགས་པ་མ་ཡིན། སོ་སོའི་སྐྱེ་བོ་མ་ཡིན། ཀུན་ནས་ཉོན་མོངས་པ་མ་ཡིན། རྣམ་པར་བྱང་བ་མ་ཡིན། ཤི་འཕོས་པ་མ་ཡིན། སྐྱེས་
[043-357a3] པ་མ་ཡིན། ཤེས་པ་མ་ཡིན། མི་ཤེས་པ་མ་ཡིན། སྣང་བ་མ་ཡིན་འཇིག་པ་མ་ཡིན། འཇིག་རྟེན་ལ་གནས་པ་མ་ཡིན། ཆོས་ཀྱི་དབྱིངས་ལ་གཞོལ་བ་མ་ཡིན་
[043-357a4] མཁས་པ་མ་ཡིན། ཤེས་རབ་འཆལ་པ་ཅན་མ་ཡིན། ཉེ་བར་ལེན་པ་མ་ཡིན། ཉེ་བར་མི་ལེན་པ་མ་ཡིན། འཁོར་བ་མ་ཡིན། མྱ་ངན་ལས་འདས་པ་མ་ཡིན། ཡོད་
[043-357a5] པ་མ་ཡིན། མེད་པ་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་འཕྲུལ་པའི་བྱིན་གྱིས་རླབས་ལ་མཁས་པས་འཇིག་རྟེན་ན་བྱང་ཆུབ་སེམས་
[043-357a6] དཔའི་སྤྱད་པ་སྤྱོད་དེ། འཇིག་རྟེན་གྱི་ཆོས་ལ་ལྟ་ཞིང། བདག་མངོན་པར་སྤྲུལ་པ་བྱེད་ཀྱང་འཇིག་རྟེན་གྱི་སྤྲུལ་པ་ལ་མངོན་པར་ཆགས་པ་མེད་དོ། །བདག་གི་སྤྲུལ་པ་མངོན་
[043-357a7] པར་ཆགས་པ་མེད་དོ། །བདག་དང་འཇིག་རྟེན་གྱི་མངོན་པར་སྤྲུལ་པ་ལ་ཡོངས་སུ་རྟོག་པ་མེད་དོ། །འཇིག་རྟེན་ལ་གནས་པ་མེད་དོ། །འཇིག་རྟེན་རྒྱུན་གཅོད་པ་མེད་དོ། །


[043-357b0] [357B] 
[043-357b1] །ཆོས་ཀྱི་དབང་དུ་འགྲོ་བ་མ་ཡིན་ནོ། །སེམས་ཅན་གྱི་ཁམས་ཀྱང་རྡུལ་ཙམ་ཡང་འདུལ་བ་མེད་དོ་།སེམས་ཅན་གྱི་ཁམས་སྨོན་ལམ་ལས་ཡོངས་
[043-357b2] སུ་སྤོང་བ་མེད་དོ། །ཆོས་དེ་དག་ལ་རྟོག་པ་མེད་དོ། །རྣམ་པར་རྟོག་པ་མེད་དོ། །ཆོས་དེ་དག་ལ་ལེན་པ་མེད་དོ། །ཆོས་དེ་དག་ལ་འདོར་བ་མེད་དོ། །སངས་རྒྱས་ཀྱི་ཆོས་ཡོད་པ་མ་
[043-357b3] ཡིན་པ་དེ་དག་ཀྱང་ཡོངས་སུ་རྫོགས་པར་བྱེད་དེ། ཆོས་དེ་དག་ཀྱང་ཡོད་པའང་མ་ཡིན། མེད་པ་ཡང་མ་ཡིན་ནོ། །ཇི་ལྟར་སྤྲུལ་པ་དེ་ཡོད་པ་ཡང་མ་ཡིན། མེད་པ་མ་ཡིན་པ་དེ་
[043-357b4] བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སྤྲུལ་པ་ལྟ་བུའི་བཟོད་པ་ལ་གནས་ཤིང། སངས་རྒྱས་ཐམས་ཅད་ཀྱི་བྱང་ཆུབ་ཀྱང་ཡོངས་སུ་རྫོགས་པར་བྱེད་དོ། །སེམས་
[043-357b5] ཅན་གྱི་དོན་ཀྱང་རབ་ཏུ་བྱེད་དོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྤྲུལ་པ་ལྟ་བུའི་བཟོད་པ་ཐོབ་པ་སྟེ་དགུ་པའོ། །བཟོད་པ་
[043-357b6] དེ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སངས་རྒྱས་ཀྱི་ཞིང་ཐམས་ཅད་ལ་མི་གནས་པ་ཡིན་ཏེ། ཇི་ལྟར་སྤྲུལ་པ་དེ་འཇིག་རྟེན་གྱི་ཁམས་ཐམས་ཅད་ལ་མི་གནས་
[043-357b7] པར་སྤྱོད་ཅིང་སངས་རྒྱས་ཀྱི་ཆོས་ཐམས་ཅད་ལ་རྣམ་པར་རྟོག་པ་མེད་པར་སྤྱོད་པ་དང། ཇི་ལྟར་སྤྲུལ་པ་དེ་སངས་རྒྱས་ཀྱི་བྱང་ཆུབ་དང། བྱང་ཆུབ་སེམས་དཔའི་སྤྱོད་པ་ཐམས་ཅད་ལ་དུབ་


[043-358a0] [358A] 
[043-358a1] ༄༅། །པ་མེད་པར་སྤྱོད་པ་དང། ཇི་ལྟར་སྤྲུལ་པ་དེ་ཕྱིན་ཅི་ལོག་མེད་ཅིང་ལུས་སུ་དམིགས་པ་ཐམས་ཅད་ལ་ལུས་མེད་པར་སྤྱོད་པ་དང། ཇི་ལྟར་སྤྲུལ་
[043-358a2] པ་དེ་བྱིན་གྱི་རླབས་ཀྱིས་གཟུགས་ཀྱི་རྣམ་པ་ཐམས་ཅད་ཀྱི་གཟུགས་ལ་མི་གནས་པར་སྤྱོད་པ་དང། ཇི་ལྟར་སྤྲུལ་པ་དེ་རང་བཞིན་སྣང་བའི་ཚུལ་དུ་ཡང་དག་པའི་མཐའ་
[043-358a3] མཉམ་པ་ཉིད་ཡོངས་སུ་རྫོགས་པར་བྱེད་པ་དང། ཇི་ལྟར་སྤྲུལ་པ་དེ་ཆོས་ཐམས་ཅད་ལ་རྣམ་པར་གྲོལ་བའི་ཆོས་གནས་མེད་པར་སྤྱོད་པ་དང། ཇི་ལྟར་སྤྲུལ་པ་དེ་གནས་མེད་
[043-358a4] པའི་རང་བཞིན་དང། ཆོས་ཐམས་ཅད་ཀྱི་ཚུལ་གྱི་རྣམ་པར་བྱང་བ་ལ་སྤྱོད་པ་དང། ཇི་ལྟར་སྤྲུལ་པ་དེ་དེ་བཞིན་གཤེགས་པ་ཐམས་ཅད་ཀྱི་འཁོར་དུ། ཆོ་འཕྲུལ་གྱིས་ཉེ་བར་
[043-358a5] འགྲོ་ཞིང་འགྲོ་བ་མེད་པར་སྤྱོད་པ་དང། ཇི་ལྟར་སྤྲུལ་པ་དེ་ཁོར་ཡུག་དང། རི་རབ་ཐམས་ཅད་ལ་སྣང་བ་བཞིན་ནོ། །ཀྱེ༑ རྒྱལ་བའི་སྲས་དག་བྱང་ཆུབ་སེམས་དཔའ་སེམས་
[043-358a6] དཔའ་ཆེན་པོ་རྣམས་ཀྱི་ནམ་མཁའ་ལྟ་བུའི་བཟོད་པ་ཐོབ་པ་བཅུ་གང་ཞེ་ན། ཀྱེ༑ རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའ་ཇི་ལྟ་བ་དེ་
[043-358a7] ལྟར་མཚན་ཉིད་མེད་པའི་ཚུལ་གྱིས་ཆོས་ཀྱི་དབྱིངས་ཐམས་ཅད་ལ་འཇུག་གོ་ནམ་མཁའ་ཇི་ལྟ་བ་དེ་ལྟར་ཞིང་ཐམས་ཅད་བསྒྲུབ་པ་མེད་པའི་ཚུལ་གྱིས་འཇིག་རྟེན་གྱི་ཁམས་


[043-358b0] [358B] 
[043-358b1] ནམ་མཁའ་ཇི་ལྟ་བ་དེ་ལྟར་གཉིས་སུ་མེད་པའི་ཚུལ་གྱིས་ཆོས་ཐམས་ཅད་ལ་འཇུག་གོ་ནམ་མཁའ་ཇི་ལྟ་བ་དེ་ལྟར་འཇུག་པ་མེད་པའི་ཚུལ་གྱིས་སེམས་
[043-358b2] ཅན་ཐམས་ཅད་ཀྱི་སྤྱོད་པ་ལ་འཇུག་གོ་ནམ་མཁའ་ཇི་ལྟ་བ་དེ་ལྟར་རྣམ་པར་དབྱེ་བ་མེད་པའི་ཚུལ་གྱིས་སངས་རྒྱས་ཐམས་ཅད་ལ་འཇུག་གོ་ནམ་མཁའ་ཇི་ལྟ་བ་དེ་ལྟར་ཐ་དད་
[043-358b3] པ་མེད་པའི་ཚུལ་གྱིས་དེ་བཞིན་གཤེགས་པ་རྣམས་ཀྱི་སྟོབས་ཐམས་ཅད་ལ་འཇུག་གོ་ནམ་མཁའ་ཇི་ལྟ་བ་དེ་ལྟར་སྔོན་གྱི་མཐའ་དང་ཕྱི་མའི་མཐའ་དང། ད་ལྟར་བྱུང་བའི་
[043-358b4] ཚུལ་གྱིས་བསམ་གཏན་ཐམས་ཅད་ལ་རབ་ཏུ་འཇུག་གོ་ནམ་མཁའ་ཇི་ལྟ་བ་དེ་ལྟར་བརྗོད་དུ་མེད་པའི་ཚུལ་གྱིས་ཆོས་ཐམས་ཅད་ཡང་དག་པར་བསྟན་པ་ལ་འཇུག་གོ་ནམ་
[043-358b5] མཁའ་ཇི་ལྟ་བ་དེ་ལྟར་ཆགས་པ་མེད་ཅིང་བསྒྲིབས་པ་མེད་པའི་ཚུལ་གྱིས་དེ་བཞིན་གཤེགས་པ་ཐམས་ཅད་ཀྱི་སྐུ་ལ་འཇུག་གོ་ནམ་མཁའ་ཇི་ལྟ་བ་དེ་ལྟར་ནམ་མཁའི་དབྱིངས་
[043-358b6] ཀྱི་ཚུལ་གྱིས་ཆོས་ཐམས་ཅད་བསལ་བ་མེད་པ་ལ་འཇུག་གོ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའ་ལྟ་བུའི་ཆོས་ཐམས་ཅད་ལ་དེ་ལྟ་བུའི་བཟོད་པ་
[043-358b7] ལས་བྱུང་བའི་ཡེ་ཤེས་ཀྱིས་འཇུག་པའི་ཚེ། ལུས་ནམ་མཁའ་ལྟ་བུར་རབ་ཏུ་འཐོབ་བོ། །ནམ་མཁའ་ལྟ་བུའི་ལུས་ཀྱི་ལས་རབ་ཏུ་འཐོབ་བོ་།ནམ་མཁའ་ལྟ་བུའི་ངག་རབ་ཏུ་


[043-359a0] [359A] 
[043-359a1] ༄༅། །འཐོབ་བོ། །ནམ་མཁའ་ལྟ་བུའི་ངག་གི་ལས་རབ་ཏུ་འཐོབ་བོ། །ནམ་མཁའ་ལྟ་བུའི་ཡིད་རབ་ཏུ་འཐོབ་བོ། །ནམ་མཁའ་ལྟ་བུའི་ཡིད་ཀྱི་ལས་
[043-359a2] རབ་ཏུ་འཐོབ་བོ། །འདི་ལྟ་སྟེ། དཔེར་ན། ནམ་མཁའ་ནི་ཆོས་ཐམས་ཅད་དང་ལྡན་ཏེ། འཆི་འཕོ་བ་ཡང་མེད་དོ། །སྐྱེ་བ་ཡང་མེད་དོ་།དེ་བཞིན་དུ་བྱང་ཆུབ་སེམས་
[043-359a3] དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ཀྱི་ལུས་དང་ལྡན་ཏེ་འཆི་འཕོ་བ་ཡང་མེད་དོ། །སྐྱེ་བ་ཡང་མེད་དོ། །འདི་ལྟ་སྟེ་དཔེར་ན། ནམ་མཁའ་ནི་གཞི་མེད་
[043-359a4] དོ༑ ༑ཐ་དད་པ་མེད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ཤེས་པས་གཞི་མེད་དོ། སངས་རྒྱས་ཐམས་ཅད་ཀྱི་སྟོབས་
[043-359a5] རྣམས་དང། ཐ་མི་དད་དོ། །འདི་ལྟ་སྟེ། དཔེར་ན། ནམ་མཁའ་ནི་འཇིག་རྟེན་ཐམས་ཅད་ཀྱི་གཞི་སྟེ། རང་བཞིན་མེད་པ་དང། ཡུལ་མེད་པས་གྮིའང་མ་ཡིན་ནོ། །དེ་བཞིན་
[043-359a6] དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ཀྱི་གཞི་ཡིན་ཏེ། ཆོས་ཐམས་ཅད་ཀྱི་རང་བཞིན་མེད་པས་གྮིའང་མ་ཡིན་ནོ། །འདི་ལྟ་སྟེ་དཔེར་
[043-359a7] ན༑ ནམ་མཁའ་ནི་སྐྱེ་བ་མེད་ཅིང། འགག་པ་མེད་ཀྱང་འཇིག་རྟེན་ཐམས་ཅད་ཀྱི་སྐྱེ་བ་དང། འགག་པ་འཛིན་ཏོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་


[043-359b0] [359B] 
[043-359b1] ཡོངས་སུ་རྫོགས་པ་ཡང་མེད་དེ། འཇིག་རྟེན་ཐམས་ཅད་ཀྱི་རྣམ་པར་དག་པ་ཡང་རབ་ཏུ་སྟོན་ཏོ་།འདི་ལྟ་སྟེ། དཔེར་ན། ནམ་མཁའ་ནི་ཕྱོགས་
[043-359b2] ཀྱང་མ་ཡིན། ཕྱོགས་མཚམས་ཀྱང་མ་ཡིན་ཏེ། ཕྱོགས་རྒྱ་མཚོ་མཐའ་ཡས་པ་ལའང་ཡང་དག་པར་གཞོལ་ལོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་
[043-359b3] ལས་ཀྱང་མ་ཡིན། རྣམ་པར་སྨིན་པ་ཡང་མ་ཡིན་ཏེ། ལས་དང་རྣམ་པར་སྨིན་པ་རྒྱ་མཚོ་ཡང་ཡོངས་སུ་སྟོན་ཏོ། །འདི་ལྟ་སྟེ། དཔེར་ན། ནམ་མཁའ་ནི་ལྡང་བ་མེད་ཅིང་འདུག་པ་
[043-359b4] མེད་དེ། རྣམ་པར་ཕྱེ་བ་མཐའ་ཡས་པའང་ཡོངས་སུ་སྟོན་ཏོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང། སྤྱོད་པ་ཡང་མེད། གནས་པ་ཡང་མེད་དེ། སྤྱོད་
[043-359b5] པ་རྣམ་པར་ཕྱེ་བ་ཡང་ཡོངས་སུ་སྟོན་ཏོ། །འདི་ལྟ་སྟེ། དཔེར་ན་ནམ་མཁའ་ནི་ཁ་དོག་ཀྱང་མ་ཡིན། ཁ་དོག་མེད་པ་ཡང་མ་ཡིན་ཏེ་ཁ་དོག་གི་རྣམ་པའང་ཡོངས་སུ་སྟོན་ཏོ། །དེ་
[043-359b6] བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་འཇིག་རྟེན་གྱི་ཁ་དོག་ཀྱང་མ་ཡིན། འཇིག་རྟེན་ལས་འདས་པའི་ཁ་དོག་ཀྱང་མ་ཡིན་ཏེ། ཁ་དོག་མཐའ་ཡས་པའང་
[043-359b7] ཡོངས་སུ་སྟོན་ཏོ། །འདི་ལྟ་སྟེ། དཔེར་ན། ནམ་མཁའ་ནི་རིང་དུ་གནས་པའང་མ་ཡིན། ཡུད་ཙམ་གཅིག་ཏུ་གནས་པ་ཡང་མ་ཡིན་ཏེ། གནས་པ་དང་ཡོངས་སུ་གནས་པའང་


[043-360a0] [360A] 
[043-360a1] ༄༅། །རབ་ཏུ་སྟོན་ཏོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་རིང་དུ་གནས་པ་ཡང་མ་ཡིན། ཡུད་ཙམ་གཅིག་ཏུ་གནས་པ་ཡང་མ་
[043-360a2] ཡིན་ཏེ་བྱང་ཆུབ་སེམས་དཔའི་སྤྱོད་པ་ལ་གནས་པ་དང། ཡོངས་སུ་གནས་པ་ཡང་རབ་ཏུ་སྟོན་ཏོ། །འདི་ལྟ་སྟེ། དཔེར་ན། ནམ་མཁའ་ནི་ཀུན་ནས་ཉོན་མོངས་པས་ཉོན་མོངས་པར་
[043-360a3] གྱུར་པའང་མེད་ལ། རྣམ་པར་བྱང་བས་རྣམ་པར་བྱང་བར་གྱུར་པའང་མེད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་འཇིག་རྟེན་ལ་འཇུག་པས་བསྒྲིབས་
[043-360a4] པ་ཡང་མེད། རྣམ་པར་དག་ཅིང་གསལ་བར་གྱུར་པའང་མེད་དོ། །འདི་ལྟ་སྟེ། དཔེར་ན། ནམ་མཁའ་ནི་འཇིག་རྟེན་ཐམས་ཅད་ཀྱི་མངོན་སུམ་དུ་གྱུར་པ་ཡིན་ཏེ། འཇིག་རྟེན་
[043-360a5] ཐམས་ཅད་ནི་ནམ་མཁའི་མངོན་སུམ་དུ་གྱུར་པ་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ལ་མངོན་སུམ་དུ་གྱུར་པ་སྟེ་
[043-360a6] བྱང་ཆུབ་སེམས་དཔའ་ནི་ཆོས་ཐམས་ཅད་ཀྱི་མངོན་དུ་གྱུར་པ་མ་ཡིན་ནོ། །འདི་ལྟ་སྟེ། དཔེར་ན། ནམ་མཁའ་ནི་གནས་ཐམས་ཅད་ལ་རབ་ཏུ་གཞོལ་བ་ཡིན་ཏེ། ནམ་མཁའི་
[043-360a7] མཐའ་ནི་ཡོད་པ་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཀྱི་གནས་ཐམས་ཅད་ལ་གནས་ཏེ། བྱང་ཆུབ་ཀྱི་སེམས་ནི་མཐའ་ཡོད་པ་མ་


[043-360b0] [360B] 
[043-360b1] །དེ་ཅིའི་ཕྱིར་ཞེ་ན། དེ་ནི་བདག་ཉིད་ནམ་མཁའ་དང་མཉམ་པར་བྱས་ཏེ་ཡོངས་སུ་བསྒོམས་པ་དང། རྣམ་པར་སྦྱངས་པ་དང། ཤིན་ཏུ་བསྒྲུབས་པ་དང། མཉམ་
[043-360b2] པ་ཉིད་དུ་བྱས་པ་དང། རྒྱུད་ཀྱི་ཚུལ་གཅིག་ཏུ་བྱས་པ་དང། རོ་གཅིག་ཏུ་བྱས་པ་དང། ཚད་གཅིག་ཏུ་བྱས་པ་དང། ནམ་མཁའ་ལྟ་བུར་དག་པའི་ཁ་དོག་ཏུ་བྱས་པ་དང། ཐམས་
[043-360b3] ཅད་དུ་འགྲོ་བར་བྱས་པའི་ཕྱིར་རོ། །ཆོས་ཐམས་ཅད་ལ་ཡང་དག་པར་སེམས་པ་དང། ཁོང་དུ་ཆུད་པར་བྱེད་པ་དང། ཆོས་ཐམས་ཅད་ཐ་མི་དད་པ་རབ་ཏུ་འཐོབ་པར་བྱེད་པ་
[043-360b4] དང༑ ཞིང་ཐམས་ཅད་དུ་འགྲོ་བར་བསྒྲུབ་པ་དང། ལུས་ཐམས་ཅད་ལ་གནས་པ་མེད་པ་ཡོངས་སུ་རྫོགས་པར་བྱེད་པ་དང། ཕྱོགས་ཐམས་ཅད་ལ་རྨོངས་པ་མེད་པ་ཁོང་དུ་ཆུད་
[043-360b5] པར་བྱེད་པ་དང། སྟོབས་ཐམས་ཅད་ཐ་མི་དད་པར་སྒྲུབ་པ་དང་ཡོན་ཏན་ཐམས་ཅད་ཡུལ་མཐའ་ཡས་པར་ཡོངས་སུ་རྫོགས་པར་བྱེད་པ་དང། ཆོས་ཐམས་ཅད་ཀྱི་འབྱུང་གནས་རབ་ཏུ་
[043-360b6] ཐོབ་པར་བྱེད་པ་དང། དཔག་ཏུ་མེད་པ་ཐོབ་པར་བྱེད་པ་དང། རྡོ་རྗེ་ལྟར་བརྟན་པ་ལ་རབ་ཏུ་གཞོལ་བ་དང། དབྱངས་ཀྱི་ཡན་ལག་ཚད་མེད་པ་ཐམས་ཅད་མངོན་པར་སྒྲུབ་པ་དང། འཇིག་རྟེན་
[043-360b7] ཐམས་ཅད་དུ་ཕྱིན་ཅིང་ཆོས་ཀྱི་འཁོར་ལོ་ཡོངས་སུ་མི་གཏོང་བའི་ཕྱིར་རོ། །ཀྱེ༑ རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ནམ་མཁའ་ལྟ་བུའི་


[043-361a0] [361A] 
[043-361a1] ༄༅། །བཟོད་པ་ཐོབ་པ་སྟེ་བཅུ་པའོ། །བཟོད་པ་དེ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི། འགྲོ་བ་མེད་པའི་ཚུལ་དུ་འགྲོ་བ་མེད་
[043-361a2] པའི་ལུས་རབ་ཏུ་འཐོབ་བོ། །འགག་པ་མེད་པའི་ཚུལ་དུ་སྐྱེ་བ་མེད་པའི་ལུས་རབ་ཏུ་འཐོབ་བོ། །འཇིག་པ་མེད་པའི་ཚུལ་དུ་འཕོ་བ་མེད་པའི་ལུས་རབ་ཏུ་འཐོབ་བོ། །ཇི་ལྟར་
[043-361a3] མཐོང་བ་མ་ཡིན་པའི་ཚུལ་དུ་བདེན་པ་མེད་པའི་ལུས་རབ་ཏུ་འཐོབ་བོ། །མཚན་ཉིད་མེད་པའི་ཚུལ་དུ་མཚན་ཉིད་གཅིག་པའི་ལུས་རབ་ཏུ་འཐོབ་བོ། །སངས་རྒྱས་ཀྱི་སྟོབས་
[043-361a4] ཚད་མེད་པའི་ཚུལ་དུ་ཚད་མེད་པའི་ལུས་རབ་ཏུ་འཐོབ་བོ། །དེ་བཞིན་ཉིད་ཀྱི་མཚན་ཉིད་ཀྱི་ཚུལ་དུ་མཉམ་པ་ཉིད་ཀྱི་ལུས་རབ་ཏུ་འཐོབ་བོ། །དུས་གསུམ་མཉམ་པ་ཉིད་ཁོང་
[043-361a5] དུ་ཆུད་ཅིང་བཟོད་པའི་ཚུལ་དུ་ཐ་མི་དད་པའི་ལུས་རབ་ཏུ་འཐོབ་བོ། །མཉམ་པ་ཉིད་ཀྱི་མིག་རྣམ་པར་དག་པས་བསྒྲིབས་པ་མེད་པའི་ཚུལ་དུ་ཐམས་ཅད་དུ་འགྲོ་བའི་ལུས་རབ་
[043-361a6] ཏུ་འཐོབ་བོ། །ཆོས་ཐམས་ཅད་ལྡན་པ་དང་མི་ལྡན་པ་མེད་པའི་ཚུལ་དུ་འདོད་ཆགས་དང་བྲལ་བའི་མཐའི་ལུས་རབ་ཏུ་འཐོབ་བོ་།བསོད་ནམས་ཟད་མི་ཤེས་པའི་ཚུལ་དུ་
[043-361a7] ནམ་མཁའ་ལྟར་མཐའ་དང་མུ་མེད་པ་རབ་ཏུ་འཐོབ་བོ། །ཆོས་ཐམས་ཅད་ནམ་མཁའི་རང་བཞིན་གྱི་མཚན་ཉིད་ཀྱིས་མཚན་ཉིད་གཅིག་པའི་ཚུལ་དུ་ཆོས་ཉིད་མཉམ་པ་ཉིད་


[043-361b0] [361B] 
[043-361b1] །ནམ་མཁའ་ལྟར་ཐོགས་པ་མེད་པའི་ཚུལ་དུ་དབྱངས་མཐའ་ཡས་ཤིང་ཚད་མེད་པ་རབ་ཏུ་འཐོབ་བོ། །ནམ་མཁའ་
[043-361b2] ལྟར་ཐམས་ཅད་ལ་ཐོགས་པ་མེད་པའི་ཚུལ་དུ་བྱང་ཆུབ་སེམས་དཔའི་སྤྱོད་པ་ཐམས་ཅད་ལ་མཁས་པ་ཡོངས་སུ་རྫོགས་ཤིང་རྣམ་པར་དག་པ་རབ་ཏུ་འཐོབ་བོ། །ནམ་མཁའ་ལྟར་རྒྱུན་
[043-361b3] ཆད་པ་མེད་པའི་ཚུལ་དུ་སངས་རྒྱས་ཀྱི་ཆོས་རྒྱ་མཚོ་གཅིག་ནས་གཅིག་ཏུ་བརྒྱུད་པ་ཚད་མེད་པ་ཐམས་ཅད་རབ་ཏུ་འཐོབ་བོ། །ནམ་མཁའ་ལྟར་ཚད་མེད་ཅིང་མཐར་ཐུག་པ་མེད་པའི་
[043-361b4] ཚུལ་དུ་སངས་རྒྱས་ཀྱི་ཞིང་ཐམས་ཅད་ཚད་མེད་པའི་ཞིང་དུ་བྱིན་གྱིས་རློབ་པ་རབ་ཏུ་འཐོབ་བོ། །ནམ་མཁའ་རྒྱ་མཚོའི་ཚུལ་དུ་ཆོས་ཐམས་ཅད་ཀྱི་རྣམ་པར་འཕྲུལ་པ་རྒྱུན་མི་འཆད་
[043-361b5] པར་ཡང་དག་པར་སྟོན་པ་ཡང་ཡོངས་སུ་རྫོགས་པར་འགྱུར་རོ། །ནམ་མཁའ་ལྟར་འཇིག་རྟེན་ཐམས་ཅད་འཛིན་པའི་ཚུལ་དུ་ལུས་ཐམས་ཅད་འཇིག་པ་མེད་ཅིང་ཤིན་ཏུ་བརྟེན་པ་
[043-361b6] ཡོངས་སུ་རྫོགས་པར་འགྱུར་རོ། །འཇིག་རྟེན་གྱི་གདུང་བ་ཐམས་ཅད་ཀྱིས་ནམ་མཁའ་འཚིག་པར་མི་འགྱུར་བའི་ཚུལ་དུ་རྡོ་རྗེ་ལྟར་སྲ་ཞིང་བརྟན་ལ་རྣོ་བའི་དབང་པོ་ཡོངས་སུ་
[043-361b7] འགྲུབ་པར་འགྱུར་རོ། །ནམ་མཁའ་ལྟ་བུའི་ཡེ་ཤེས་ཀྱི་བྱིན་གྱི་རླབས་ཀྱི་ཚུལ་དུ་འཇིག་རྟེན་ཐམས་ཅད་རབ་ཏུ་འཛིན་པའི་སྟོབས་ལ་ཡང་དག་པར་འབྱུང་ངོ། །ཀྱེ༑ རྒྱལ་བའི་


[043-362a0] [362A] 
[043-362a1] ༄༅། །སྲས་དག་འདི་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བཟོད་པ་ཐོབ་པ་བཅུའོ། །དེ་ནས་བྱང་ཆུབ་སེམས་དཔའ་སེམས་
[043-362a2] དཔའ་ཆེན་པོ་ཀུན་ཏུ་བཟང་པོས་དོན་འདི་ཉིད་དེ་བས་ཀྱང་གསལ་བར་བསྟན་པའི་ཕྱིར། བྱང་ཆུབ་སེམས་དཔའ་དེ་དག་ལ་ཚིགས་སུ་བཅད་དེ་སྨྲས་པ། ཇི་ལྟར་སྐྱེས་བུ་ལ་
[043-362a3] ལ་ཞིག་རིན་ཆེན་འབྱུང་གནས་ཐོས་གྱུར་ནས། །ནོར་ཚོགས་ཆེན་པོ་བསགས་དོན་དུ། །རབ་ཏུ་དགའ་བ་སྐྱེ་བ་ཡིན། །དེ་བཞིན་ཤེས་རབ་ཆེ་ལྡན་པའི། །བྱང་ཆུབ་སེམས་དཔའ་
[043-362a4] རྒྱལ་སྲས་རྣམས། །དེ་བཞིན་གཤེགས་པའི་ཆོས་ཀྱི་མཚན། །ཟབ་ཅིང་ཞི་བ་རབ་ཏུ་ཉན། །ཟབ་པའི་ཆོས་ནི་ཐོས་གྱུར་ཅིང། །དེ་དག་ཡིད་ནི་འཇིགས་མི་འགྱུར། །དེ་དག་
[043-362a5] སེམས་ལ་སྡང་བ་མེད། །སྐྲག་པ་སྐྱེ་བར་མི་འགྱུར་རོ། །རྒྱ་ཆེན་དབྱངས་ནི་ཐོས་གྱུར་ནས། །བཟོད་པའི་དབྱངས་ཀྱིས་བྱང་ཆུབ་ཏུ་།ཤེས་རབ་ཆེན་པོ་ཡང་དག་འཇུག་དེ་
[043-362a6] ལ་ཐེ་ཚོམ་སྐྱེ་བ་མེད། །བདག་ནི་ཐམས་ཅད་མཁྱེན་པར་བྱ། །བདག་ནི་མི་ཡི་མགོན་དུ་བྱ། །ཆོས་རབ་ཤིན་ཏུ་ཟབ་པ་རྣམས། །བདག་གིས་སྒྲ་ཡི་སྒོ་ནས་ཐོས། །སྒྲ་ཡི་རྗེས་
[043-362a7] སུ་འབྲང་བས་ནི། །དགའ་བའི་དམ་པ་མི་འཐོབ་ཅེས། །དེ་བཞིན་གཤེགས་པའི་ཆོས་དོན་དུ། །དེ་ཡི་མོས་པ་བརྟན་པ་སྐྱེ། །བསམ་པ་བྱང་ཆུབ་སེམས་རབ་ཀྱིས། །འདུས་ཤིང་


[043-362b0] [362B] 
[043-362b1] །ཆོས་རྣམས་འཁྲུག་པར་མི་བྱེད་དེ་།དེ་ཡི་དད་པ་རྣམ་པར་འཕེལ༑ །དེས་ནི་སྒྲ་རྗེས་འགྲོ་བ་ཡི། །བཟོད་པ་རབ་ཏུ་འཐོབ་པར་འགྱུར། །སྤྱོད་ལ་ཤིན་ཏུ་བརྩོན་བྱེད་
[043-362b2] ཅིང༑ ༑དབྱངས་ཀྱི་བཟོད་ལ་རབ་ཏུ་གནས། །ཆོས་ཀྱི་འབྱུང་གནས་ཡིན་པས་ན། །ཤིན་ཏུ་བརྩོན་པ་རབ་ཏུ་ཚོལ། །བརྩོན་འགྲུས་ལྡོག་པར་མི་བྱེད་དེ། །སངས་རྒྱས་བྱང་ཆུབ་སྒྲུབ་པ་
[043-362b3] བྱེད༑ ༑དབྱངས་ཙམ་གྱིས་ནི་གནས་བྱེད་པས། །བྱང་ཆུབ་སེམས་དཔའ་བག་ཚ་མེད། །དབྱངས་ཀྱིས་མོས་པ་རབ་ཏུ་འཐོབ། །དེས་ནི་རྒྱལ་བ་མཉེས་པར་བྱེད། །སྐྱེས་བུ་ལ་ལ་བསོད་ནམས་
[043-362b4] རྒྱས་གྱུར་པས། །གསེར་གྱི་འབྱུང་གནས་ཆེན་པོ་རྙེད་གྱུར་ནས་།བརྒྱན་པའི་གནས་ཀྱི་རྒྱན་དུ་རབ་སྦྱངས་ནས། །དེ་དག་ལུས་དང་མཐུན་པའི་རྒྱན་དུ་བྱེད། །དེ་བཞིན་མཁས་པས་ཆོས་ཀྱི་
[043-362b5] ཕུལ་ཐོས་ན། །སེམས་དང་བློ་ཡངས་རྒྱ་མཚོར་བསྒྱུར་བྱས་ཤིང་།ཇི་ལྟར་སྔོན་ཐོས་ཆོས་རྣམས་རྟོག་པར་བྱེད། །མི་མཐུན་ཚུལ་དུ་ཆོས་ལ་ཚོལ་མི་བྱེད། །དེ་དག་རྟོགས་ནས་ཤིན་ཏུ་
[043-362b6] མཐུན་པར་སྤྱོད། །རྣམ་པར་མི་སྒོམ་ཆོས་ནི་གང་ཡང་མེད། །དེ་དག་ཆོས་རྣམས་ཇི་བཞིན་མཐུན་བྱེད་ཅིང། །དེ་བཞིན་དེ་ནི་ཆོས་རྣམས་ཁོང་དུ་ཆུད་པར་བྱེད། །མཁས་པའི་སེམས་ནི་
[043-362b7] རྣམ་དག་སྐྱེར་འགྱུར་ཏེ། །དགའ་བའི་སེམས་ཡིད་རྣམ་དག་གསལ་བ་སྐྱེ། །ཆོས་ཀྱི་ཡིད་ལ་བདག་ཉིད་ཆེ་བ་བརྩོན། །རྟེན་ཅིང་འབྲེལ་འབྱུང་ཆོས་ལ་རབ་ཏུ་འཇུག་ཆོས་རྣམས་


[043-363a0] [363A] 
[043-363a1] ༄༅། །མཉམ་པ་ཉིད་ལ་དེ་བརྩོན་ཏེ། །དངོས་པོ་རྣམ་པར་བསྒོམ་ལ་མངོན་པར་བརྩོན། །རྒྱལ་བའི་མཛོད་དང་འགལ་བར་མི་བྱེད་དེ་།ཆོས་རྣམས་མི་
[043-363a2] མཉམ་མེད་པར་རབ་ཏུ་ཤེས། །དེ་ནི་བསམ་པ་མཐར་ཐུག་རབ་བརྟན་པས། །རྒྱལ་བའི་བྱང་ཆུབ་ཇི་བཞིན་རབ་ཏུ་སྤྱོད། །རི་རབ་བཞིན་དུ་མི་གཡོ་བརྟན་པ་ཡིས། །དེ་ཡི་བསམ་པ་བྱང་
[043-363a3] ཆུབ་མཆོག་ལ་རྟེན། །མཉམ་གཞག་སེམས་དང་ལྡན་པས་དེ་བརྩོན་ཏེ་།བརྩོན་འགྲུས་ལྡན་པའི་ཡིད་ཀྱིས་རབ་ཏུ་སྤྱོད། །བསྐལ་པ་སྟོང་དུ་སྤྱད་པ་སྤྱོད་བྱེད་ཀྱང། །དེ་ཡི་བརྩོན་
[043-363a4] འགྲུས་འཇིག་པར་མི་འགྱུར་རོ། །འདི་དག་ཆོས་ལ་ཡང་དག་དེ་འཇུག་སྟེ། །རྒྱལ་བའི་རྟོགས་བྱའི་གཏིང་ཡང་རབ་ཏུ་རྙེད། །ཆོས་ཉིད་ཞི་བ་རབ་ཏུ་ཐོབ་གྱུར་པས། །དེ་ལ་
[043-363a5] འཇུམས་པའི་ཡིད་བྱེད་གང་ཡང་མེད། །དཔེ་ཟླ་མེད་པས་ཇི་སྐད་གསུངས་པ་ལྟར། །དེ་ནི་ཆོས་རྣམས་མཉམ་པ་ཉིད་དུ་བྱེད། །མི་མཉམ་ཚུལ་དུ་བཟོད་པ་མི་སྐྱེད་དེ། །ཡེ་ཤེས་
[043-363a6] མཉམ་ཉིད་ཡོངས་སུ་རྫོགས་པར་སྒྲུབ། །བདེ་བར་གཤེགས་པས་མཐུན་པར་གང་གསུངས་པ། །དེ་དག་བཟོད་པའི་སྒོ་ནས་རབ་ཏུ་འགྲུབ། །ཆོས་རྣམས་འཇིག་དང་ལྡན་པ་མ་
[043-363a7] ཡིན་ཏེ། །ཆོས་ཉིད་ཇི་བཞིན་དེ་འདྲ་རབ་ཏུ་ཤེས། །ལྷ་གནས་འདི་ལྷའི་བུ་རྣམས་འདིར་འདུས་དང། །སུམ་ཅུ་རྩ་གསུམ་གནས་སུ་ལྷ་རྣམས་སྐྱེས་གྱུར་པ། །དེ་དག་ཟིལ་


[043-363b0] [363B] 
[043-363b1] །དེ་དག་འཁོར་བའི་སྣད་གཅིག་མངོན་སྤྱོད་ཟད་གྱུར་ན། །ཟིལ་མངར་ཞིམ་པ་དེ་དག་འོངས་པ་མ་ཡིན་ཏེ། ཕྱོགས་བཅུ་ཀུན་ནས་ཟིལ་མངར་སྟོབས་
[043-363b2] པ་མེད། །ལས་རྣམས་ཇི་ལྟ་ཇི་བཞིན་ལྷ་རྣམས་དེ་ལྟར་ཟ། །དེ་ལ་སྐྱེ་བ་མེད་དེ་བཟའ་བ་མེད་པ་མིན། །དེ་བཞིན་བྱང་ཆུབ་སེམས་དཔའི་སེམས་རབ་མངོན་སྐྱེས་ཀྱང། །དེ་ལ་རྡུལ་ཆའི་ཆོས་ཀྱང་
[043-363b3] སྐྱེས་པར་གྱུར་པ་མེད། །མ་སྐྱེས་གང་ཡིན་ཆོས་དེ་ནམ་ཡང་འགག་པ་མེད། །དམ་པའི་ཆོས་ཀྱི་རྐྱེན་བརྟེན་མཁས་པ་རབ་ཏུ་བཞུགས་།མ་འགགས་གང་ཡིན་མི་ཟད་ཆོས་རྒྱུད་དེ་དང་དེ། །ཆོས་
[043-363b4] ཉིད་འདི་ཡི་ཚུལ་ལ་རབ་ཏུ་གནས་པ་ཡིན། །ཐ་དད་མེད་པའི་ཆོས་དབྱིངས་འདི་ལ་རབ་ཏུ་འཇུག་འཇིག་རྟེན་ཐ་དད་མེད་པའི་རྒྱུད་ཀྱི་ཚུལ་ཡང་ཤེས། །དེ་བཞིན་ཉིད་མཉམ་འཇིག་རྟེན་
[043-363b5] ཞི་བའི་གཞིར་གྱུར་པ། །གཞི་མེད་ཐ་དད་མེད་པའི་ཡང་དག་མཐའ་ཤེས་ཏེ། སྨོན་ལམ་རྡོ་རྗེའི་རང་བཞིན་འགྲོ་ལ་ཕན་ཕྱིར་འདེབས་།རྒྱལ་སྲས་དེ་ནི་བདེ་གཤེགས་མཁྱེན་ལའང་མངོན་
[043-363b6] ཆགས་མེད། །དེ་ནི་དབེན་གཞོལ་སངས་རྒྱས་ཆོས་རྣམས་སྟོན་པ་བྱེད་།ཆོས་ཀྱི་ཤུགས་ལས་འོན་ཀྱང་གཡོ་བར་འགྱུར་བ་མེད། །བརྡ་དང་གྲངས་ཀྱི་ཚུལ་གྱིས་མངོན་པར་འདུ་བྱེད་དེ། །
[043-363b7] འཇིག་རྟེན་སྙིང་བརྩེར་སྨོན་ལམ་དམ་པ་རབ་ཏུ་འདེབས། །སྨོན་ལམ་འདེབས་ལ་གནས་ཀྱང་སྟོབས་བཅུ་ལྡན་པ་སྟེ། །འགྲོ་བ་མ་ལུས་ཀུན་ལ་དེ་ནི་གནས་པ་མེད། །མཁས་པའི་ཡེ་ཤེས་


[043-364a0] [364A] 
[043-364a1] ༄༅། །ཡོངས་སུ་ལེན་དང་འདོར་བ་སྤངས། །ཆོས་དང་ཆོས་ཀྱི་མན་ངག་རྣམ་པའི་ཚུལ་ལ་མཁས། །འདི་ནི་བཟོད་པའི་དམ་པ་མ་སྐྱེས་ཆོས་ཅན་ཏེ། །དེས་
[043-364a2] ནི་ཆོས་རྣམས་ཟད་མེད་ཟད་པར་མི་འགྱུར་རོ། །མི་སྐྱེའི་ཚུལ་གྱིས་ཡོངས་སུ་གདམས་བྱའི་ཆོས་ཀྱི་དབྱིངས། །དེ་བཞིན་ཉིད་ལས་བརྟན་པ་རྣམ་པར་འགྱུར་བ་མེད། །རྒྱལ་སྲས་
[043-364a3] བྱང་ཆུབ་དོན་དུ་བཟོད་པ་འདི་གནས་པ། །དེ་ལ་ཕྱོགས་ཀུན་སངས་རྒྱས་མཐའ་ཡས་ལུང་ཡང་སྟོན། །རྒྱལ་སྲས་དེ་ལ་སངས་རྒྱས་མཁྱེན་པས་དབང་བསྐུར་མཛད། །ཕྱོགས་
[043-364a4] བཅུ་ཀུན་ནས་རབ་ཏུ་སྣང་བར་མངོན་དུ་གནས། །དེ་དག་ཆོས་ཀུན་རབ་ཞི་རྟག་ཏུ་ཞི་བའི་སེམས། །མངོན་པར་སྒྲུབ་ཅིང་དགེ་བ་ཀུན་ལ་འགྲོ་བ་འགོད། །དུས་གསུམ་ཆོས་རྣམས་
[043-364a5] ཀུན་གྱི་མཚན་ཉིད་དེ་འདྲ་བས། །མཚན་རྣམས་ཡོངས་སུ་དག་བྱས་སེམས་ཅན་འདུལ་བ་བྱེད། །སྒྱུ་མ་ལྟ་བུའི་ཆོས་རྣམས་ངེས་པར་སུས་རྟོགས་པ། །དེ་དག་འཇིག་རྟེན་སྣ་
[043-364a6] ཚོགས་དུ་མ་རྟོགས་བྱེད་ཅིང། །འཇིག་རྟེན་སྣ་ཚོགས་སྒྱུ་ཚུལ་ཡང་དག་རྟོགས་བྱས་ནས། །ལས་ཡངས་ཤིན་ཏུ་བསགས་པས་རྣམ་པ་སྣ་ཚོགས་པ། །སེམས་ལས་ལས་
[043-364a7] ཀྱི་རྣམ་པ་དུ་མ་འབྱུང་བར་འགྱུར། །དེ་བས་འཇིག་རྟེན་སེམས་དེ་སྒྱུ་མ་ལྟ་བུར་བསྟན། །དེ་དག་རྣམ་བརྟགས་སྒྱུ་མ་འདྲ་བས་ནུབ་པར་འགྱུར། །སྲིད་པའི་ལམ་རྒྱུད་མ་ལུས་སྒྱུ་འདྲ་


[043-364b0] [364B] 
[043-364b1] །ཇི་ལྟར་སྒྱུ་མའི་རྣམ་པ་བྱིན་རླབས་བྱས་པའི་གཟུགས། །ལམ་གྱི་བཞི་མདོར་འཇིག་རྟེན་ཕལ་གྱི་ནང་བསྟན་པ་།འགྲོ་བས་མཐོང་ན་དེ་ལ་ཀུན་ཀྱང་མོས་པ་སྐྱེད། །
[043-364b2] སྒྱུ་མས་འཇིག་རྟེན་ལས་ནི་གང་ཡང་འགྲུབ་མི་འགྱུར། །དེ་བཞིན་འགྲོ་བ་ཇི་སྙེད་གང་རྣམས་ཡོད་པ་དག་སྒྱུ་མའི་རང་བཞིན་ལྟ་བུ་མ་སྐྱེས་ཆོས་ཉིད་དེ། །དངོས་ཡོད་དངོས་མེད་དེ་
[043-364b3] བཞིན་ཡོད་དང་མེད་པ་དང། །སྐལ་པ་མི་མཉམ་ཚུལ་གྱིས་གྲོ་རྒྱུད་རབ་ཏུ་སྟོན། །སྒྱུ་མའི་ཚུལ་རྣམས་ཤེས་ནས་སེམས་ཅན་ཡོངས་སུ་འགྲེལ། །སྒྱུ་མ་ལྟ་བུའི་ཡིན་པར་སེམས་ཅན་ཁོང་
[043-364b4] དུ་ཆུད། །སེམས་ཅན་སྒྱུ་འདྲ་དེ་བཞིན་སྒྱུ་མ་སེམས་ཅན་འདྲ་།སེམས་ཅན་མེད་ཅིང་སྒྱུ་མ་འདྲ་བར་འཇིག་རྟེན་ཤེས། །སེམས་ཅན་ཞིང་དང་ཆོས་དང་དེ་བཞིན་དུས་གསུམ་དང། །འཇིག་
[043-364b5] རྟེན་ཐམས་ཅད་སྒྱུ་མའི་རྣམ་པར་རབ་ཏུ་འབྱེད། །སྒྱུ་མའི་རྣམ་པ་ལྟ་བུར་ཆོས་རྣམས་རབ་རྟོགས་པས། །འཇིག་རྟེན་མ་ལུས་འདི་དག་སྒྱུ་མའི་རྣམ་པར་ཤེས། །སྐྱེས་པ་དག་དང་དེ་
[043-364b6] བཞིན་བུད་མེད་རོགས་པ་དང། །བུ་མོ་དེ་བཞིན་རྣམ་པར་དུལ་བ་ཉེ་བར་རྟོན། །གླང་པོ་རྟ་དང་བ་ལང་ཕྱུགས་དང་ཤིང་རྣམས་དང། །མེ་ཏོག་འབྲས་བུ་བཟང་དང་ལྡན་པའི་མཚོ་ཡང་
[043-364b7] སྟོན། །ཐབས་ཀྱི་རྣམ་པ་སྣ་ཚོགས་མང་བར་སྒྱུ་མའི་སེམས། །སྣ་ཚོགས་གནས་ལའང་སྒྱུ་མ་ཡོངས་སུ་གནས་པ་མེད། །སྒྱུ་མ་དབེན་ལ་གཞོལ་ཞིང་ཤིན་ཏུ་ཞི་བ་ཡང། །འཇིག་


[043-365a0] [365A] 
[043-365a1] ༄༅། །རྟེན་རྣམ་པར་རྟོག་པ་སྣ་ཚོགས་མང་པོ་སྟོན། །དེ་བཞིན་རྒྱལ་སྲས་བཙུན་པ་རིགས་དང་ལྡན་པ་རྣམས། །འཇིག་རྟེན་སྒྱུ་མ་སྣ་ཚོགས་ཇི་བཞིན་སྟོན་
[043-365a2] པར་བྱེད། །སྒོམ་དང་རྣམ་པར་སྒོམ་པའི་དངོས་པོའི་སེམས་ཀྱང་མེད། །དངོས་པོ་དངོས་མེད་སྒྱུ་མ་ཇི་བཞིན་རབ་ཏུ་ཤེས། །ཞིང་དང་སེམས་ཅན་ཆོས་ཀྱི་རྣམ་པ་མང་པོར་
[043-365a3] བཅས༑ ༑ལས་རྣམས་སྣ་ཚོགས་རྣམ་པས་ཡོངས་སུ་བསགས་པ་ལ། །གནས་པར་མི་བྱེད་མངོན་པར་ཆགས་པ་དེ་བཞིན་མེད། །ཆགས་མེད་མཐའ་ཡི་སྒྱུ་མའི་ཚུལ་ནི་
[043-365a4] དེས་ཤེས་སོ། །དེ་ལྟར་རྒྱལ་སྲས་མཁས་པ་རྣམས། །རབ་ཏུ་ཞི་ལ་དགའ་ཞིང་སྤྲོས་པ་མེད་པ་སྟེ། །གནས་མེད་ས་དང་ཡང་དག་ལྡན་།ཆོས་དབྱིངས་གནས་ལ་དེ་དག་རབ་
[043-365a5] ཏུ་ཞུགས། །དེ་ན་ཆོས་ཉིད་རྟོགས་པ་སྟེ། །བརྟན་པ་དེ་དག་རྒྱལ་བའི་སྐུ་སྐྱེས་སྲས་ཡིན་ནོ། །འདུ་ཤེས་རྒྱུ་ལ་མཁས་པ་སྟེ། །འགྲོ་བ་ཐམས་ཅད་འདུ་ཤེས་འདྲ་བར་ཤེས།།
[043-365a6] སྨིག་རྒྱུའི་འདུ་ཤེས་འདྲ་བ་སྟེ། །འགྲོ་བ་ཐམས་ཅད་དེ་ལྟར་འདུ་ཤེས་ཕྱིན་ཅི་ལོག་འདུ་ཤེས་རྣམ་ཕྱེ་མཁས་པ་སྟེ། །དེ་ནི་འགྲོ་ཀུན་འདུ་ཤེས་སྤངས་པ་ཡིན། །སེམས་
[043-365a7] ཅན་སྣ་ཚོགས་ཁོང་དུ་ཆུད། །འཇིག་རྟེན་ཀུན་གྱི་སྣ་ཚོགས་རྣམ་པ་ཀུན་དང་བྲལ། །འཇིག་རྟེན་འདུ་ཤེས་རབ་ཏུ་ཤེས་སོ། །འཇིག་རྟེན་འདུ་ཤེས་མེད་མིན་འདུ་ཤེས་ལྡན། །


[043-365b0] [365B] 
[043-365b1] །སེམས་ཅན་མཐའ་ཡས་འདུ་ཤེས་རྣམ་པ་སྣ་ཚོགས་ཡིན། །མ་ནོར་མིག་དང་ལྡན་པ་རྣམས། །འཇིག་རྟེན་སྣ་ཚོགས་འདུ་ཤེས་རབ་ཏུ་
[043-365b2] མཐོང༑ ༑འཇིག་རྟེན་སྨིག་རྒྱུ་འདྲ་བ་སྟེ། །འདུ་ཤེས་སྣ་ཚོགས་རྣམ་པས་འཇིག་རྟེན་རྣམ་པར་བཀོད། །འཇིག་རྟེན་འདུ་ཤེས་གནས་པ་སྟེ། །དེ་དག་ཕྱིན་ཅི་ལོག་གསུམ་རྣམ་
[043-365b3] པར་སྤངས། །ཇི་ལྟར་སྨིག་རྒྱུའི་ཚོགས་ཀྱི་རྣམས། །འགྲོ་བ་རྣམས་ལ་ཆུ་ཡི་རྣམ་པ་དམིགས་པར་སྣང། །དེ་ལ་ཆུ་ནི་ཡོད་མིན་ཡང་།ཆུ་ཡི་འདུ་ཤེས་རྣམ་པར་རབ་ཏུ་
[043-365b4] བསླུ༑ ༑དེ་བཞིན་འཇིག་རྟེན་ཐམས་ཅད་ཀྱང། ཁམས་གསུམ་ལམ་རྒྱུད་རྣམ་པ་སྣ་ཚོགས་མཐའ་ཡས་ཏེ། །འདུ་ཤེས་རྣམ་པ་སྨིག་རྒྱུ་བཞིན། །ཆགས་མེད་ཡིད་ལྡན་
[043-365b5] སྤྱོད་ཡུལ་མཐའ་ཡས་སོ། །འདུ་ཤེས་ཐམས་ཅད་རྣམ་པར་སྤངས་།ཆགས་མེད་ཡེ་ཤེས་ལྡན་ཞིང་སྤྲོས་པ་མེད་པ་རྣམས། །འགྲོ་བ་འདུ་ཤེས་ཆགས་གྱུར་པ། །འདུ་ཤེས་བསླུས་
[043-365b6] ལས་བརྟེན་པ་འགྲེལ་པར་བྱེད། །ང་རྒྱལ་རློམ་དང་དྲེགས་པ་སྤངས། །འདུ་ཤེས་ཐམས་ཅད་བསལ་ཅིང་འཇིག་རྟེན་འདྲེན་པ་བྱེད་།མི་ཟད་ཟད་པ་རྟོགས་པ་རྣམས། །བདེན་པ་
[043-365b7] ཟད་མི་ཤེས་ཀྱི་ཚུལ་འདི་ཡིན། །འཇིག་རྟེན་འདི་དག་ཐམས་ཅད་རྨི་ལམ་ལྟ་བུར་ཁོང་དུ་ཆུད། །ཆོས་རྣམས་ཐམས་ཅད་རྨི་ལམ་ངོ་བོ་ཉིད་དུ་རབ་ཏུ་རྟོགས། །རྨི་ལམ་དེ་དག་


[043-366a0] [366A] 
[043-366a1] ༄༅། །ཡུལ་ལ་མི་གནས་ཕྱོགས་ལའང་མི་གནས་ཏེ། །རྨི་ལམ་ལྟ་བུར་འཇིག་རྟེན་རབ་ཏུ་ཞི་ལ་དེ་དག་གཞོལ། །རྨི་ལམ་རང་བཞིན་མཁས་ཤིང་རྣམ་པར་རྟོག་
[043-366a2] མེད་ཆོས་དང་ལྡན། །རྨི་ལམ་རྟོགས་པའི་ཡིད་ལྡན་སེམས་ལ་འགྱུར་བ་གང་ཡང་མེད། །འཇིག་རྟེན་ཀུན་ཏུ་རྨི་ལམ་ལྟ་བུར་ཤིན་ཏུ་རྒྱུ་ཞིང་སྤྱོད། །དུས་གསུམ་མ་ལུས་ཐམས་
[043-366a3] ཅད་སྒྱུ་མ་ལྟ་བུའི་ཚུལ་དུ་རྟོགས། །རྨི་ལམ་ཤི་འཕོར་འགྱུར་བ་མེད་ཅིང་སྐྱེ་བ་དེ་བཞིན་མེད། །རྨི་ལམ་ཕྱོགས་རྣམས་ཀུན་ན་ཡོད་པ་མ་ཡིན་མེད་པ་མིན། །ཁམས་གསུམ་རྨི་
[043-366a4] ལམ་ལྟ་བུ་འདི་ལ་རྣམ་རྟོག་མེད་བྱས་ཤིང། །རྨི་ལམ་ཤིན་ཏུ་རྟོགས་མཁས་དེ་དག་སེམས་ལ་བཅིངས་པ་མེད། །འགྲོ་བ་རྨི་ལམ་རང་བཞིན་འདྲ་ལ་དེ་དག་མི་གནས་ཏེ། །འཇིག་
[043-366a5] རྟེན་འགྲོ་བ་རྣམ་པར་དབེན་ལ་དེ་དག་བརྟེན་པ་མེད། །འཇིག་རྟེན་རྣམ་ལ་མི་རྟོག་དེ་བཞིན་རྣམ་པ་རྟོག་པ་མེད། །རྨི་ལམ་རྟོགས་ཤིང་མཁས་པའི་བཟོད་པའི་ས་ནི་འདི་ཡིན་
[043-366a6] ནོ༑ ༑རྨི་ལམ་འགྲོ་བ་རྣམས་ནི་རྣམ་པ་སྣ་ཚོགས་དུ་མ་སྣང། །ཐ་དད་རྣམ་པ་གཞན་དང་གཞན་དུ་བྱེ་བྲག་རྣམ་པ་མང། །དེ་བཞིན་ཡེ་ཤེས་ཟླ་བས་འགྲོ་བ་ཐམས་ཅད་རྣམ་
[043-366a7] པར་མཐོང། །རྨི་ལམ་སྒྲ་དང་འདྲ་བར་དེ་དག་རྣམ་པར་རྟོག་པ་མེད། །རྨི་ལམ་ལྟ་བུའི་ཚུལ་གྱིས་རྣམ་པ་བརྟན་པས་རབ་ཏུ་རྟོགས་།དེ་དག་རྨི་ལམ་མཚན་ཉིད་རྣམ་འདས་


[043-366b0] [366B] 
[043-366b1] །རྨི་ལམ་དེ་དག་གཅིག་པ་མ་ཡིན་ནམ་ཡང་མང་པ་མིན། །རྨི་ལམ་རྣམ་བཀོད་རྣམ་པར་འགྲོ་བ་ཐམས་ཅད་རབ་ཏུ་ཤེས། །དེ་དག་སེམས་ཅན་ཐམས་
[043-366b2] ཅད་རྨི་ལམ་འདྲ་བའི་ཆོས་ཅན་དང། །ཞིང་རྣམས་ཐམས་ཅད་རྨི་འདྲ་དེ་བཞིན་ཆོས་རྣམས་རྨི་འདྲ་ཀུན། །ཇི་ལྟར་ཉོན་མོངས་དེ་བཞིན་རྣམ་པར་བྱང་བ་རབ་ཏུ་ཤེས། །འཇིག་
[043-366b3] རྟེན་རྨི་འདྲ་དེ་ལ་རྣམ་པར་རྟོག་པ་གང་ཡང་མེད། །རྨི་ལམ་ལྟ་བུའི་སྤྱོད་པས་ཡང་དག་གྲུབ་པར་གྱུར་པ་རྣམས། །རྨི་ལམ་ལྟ་བུའི་སྨོན་ལམ་རྣམ་པས་གནས་པ་མེད་པ་དག་
[043-366b4] རྨི་ལམ་ལྟ་བུའི་ཆོས་རྣམས་ཀུན་ལ་གནས་འཆའ་མི་བྱེད་དེ། །འཇིག་རྟེན་རྨི་ལམ་འདྲ་ལ་ཁྱབ་པར་བྱེད་པ་གང་ཡང་མེད། །འཇིག་རྟེན་འདི་དག་རྨི་ལམ་ལྟ་བུར་བྱུང་བར་
[043-366b5] ཤེས་ཤིང་དག་རྨི་ལམ་ཚུལ་རྟོགས་འགྲོ་བ་ཀུན་ཏུ་མི་འཇིགས་ཆོས་དང་ལྡན། །རྨི་ལམ་བཞིན་སྤྱོད་ལྡན་པས་འཇིག་རྟེན་ཀུན་ཏུ་ཆུད་མི་ཟ། །རིང་ཐུང་ཀུན་ཀྱང་རྨི་
[043-366b6] ལམ་བརྒྱུད་བཞིན་དེ་དག་རབ་ཏུ་ཤེས། །འདི་ནི་རྨི་ལམ་ལྟ་བུའི་ཡིད་ལྡན་རྣམས་ཀྱི་བཟོད་པ་སྟེ། །རྨི་ལམ་ལྟ་བུས་འཇིག་རྟེན་སེམས་ཅན་རབ་ཏུ་འདྲེན་པར་བྱེད། །སེམས་
[043-366b7] ཅན་རྣམས་ཀྱི་བསམ་པ་རྟོགས་བྱས་ཆགས་མེད་ཡེ་ཤེས་ཅན། །སེམས་ལ་བཅིངས་མེད་འགྲོ་བ་ཁྲག་ཁྲིག་ཡོངས་སུ་འགྲེལ་བ་བྱེད། །དེ་ལྟར་བྱང་ཆུབ་སེམས་དཔའི་སྤྱོད་པ་


[043-367a0] [367A] 
[043-367a1] ༄༅། །རྒྱ་ཆེ་མཐའ་ཡས་པ། །ཆོས་རྣམས་མངོན་རབ་བསྒྲུབ་པ་ཡངས་པ་ཁོང་དུ་ཆུད་བྱེད། །ཆོས་ཀྱི་ཆོས་ཉིད་དུ་མའི་ཚུལ་རྣམས་ཁོང་དུ་དེས་
[043-367a2] ཆུད༑ ༑ཆོས་ཚུལ་རྣམ་པ་ཐ་དད་ཀུན་ལ་ཆགས་པའི་སེམས་མེད་།འགྲོ་ཀུན་དབྱངས་ཀྱི་ཡན་ལག་རྣམ་པ་ཇི་སྙེད་ཡོད་པ། །དེ་དག་སྒྲ་དབྱངས་སྒྲ་སྙན་བཞིན་དུ་ཁོང་དུ་
[043-367a3] དེས་ཆུད། །སྒྲར་བརྗོད་དེ་དག་ནང་ན་མེད་པར་རབ་ཏུ་ཤེས་ཏེ་།སྒྲ་རྣམས་ཐམས་ཅད་ཕྱི་ནང་མེད་པར་རབ་ཏུ་དེ་ཤེས། །སྒྲ་བརྙན་ཇི་ལྟར་རྣམ་པ་སྣ་ཚོགས་སྒྲ་ཚུལ་གྲག་སྟེ། །
[043-367a4] རྣམ་རྟོག་དབྱངས་དང་འདྲ་ཡང་རྣམ་རྟོག་མེད་པའི་སྒྲ་ཡིན་།སྒྲ་རྣམས་རྣམ་པ་སྣ་ཚོགས་ཐམས་ཅད་དེ་བཞིན་རབ་ཤེས། །སྒྲ་ལ་མངོན་པར་ཆགས་མེད་དེ་བཞིན་རློམ་པའི་
[043-367a5] སེམས་མེད། །སེམས་ཅན་ཀུན་གྱི་གཙོ་བོ་ཐམས་ཅད་དེ་མཐོང་གྱུར་ཅིང། །འཇིག་རྟེན་མགོན་པོ་ཆོས་རྣམས་གསུང་ཞིང་དབྱངས་སྒྲོག་མཛད་པས། །མདོ་མང་བརྗོད་དུ་
[043-367a6] མེད་པ་རབ་ཏུ་གསུང་ཞིང་སྟོན་ཀྱང། །རྒྱལ་བའི་གསུང་དབྱངས་དེ་ལ་དེ་ནི་གནས་པར་མི་བྱེད། །སྒྲ་བརྙན་དེ་དག་ཇི་ལྟར་སྒྲ་ཡི་རྣམ་པར་གྲག་ཀྱང། །སྒྲ་བརྙན་རྣམ་པ་
[043-367a7] དག་ལ་སྒྲ་རྣམས་གང་ཡང་ཡོད་མིན། །དེ་ལྟར་དབྱངས་ཀྱི་བྱེ་བྲག་རྗེས་འབྲང་ཆོས་ཀྱི་རྣམ་པ། །ཆོས་ཉིད་འཇིག་མེད་ལྡན་པ་རྣམ་ཕྱེ་ཆོས་ལ་རབ་མཁས། །དེ་དག་སྒྲ་


[043-367b0] [367B] 
[043-367b1] སྒྲ་རྣམས་རྣམ་པར་དབྱེ་ལ་མཁས་པས་སྒྲ་རྣམས་སེལ་བྱེད། །འགྲོ་བ་ཀུན་དབྱངས་དབྱངས་ཚུལ་མིན་པར་རབ་ཏུ་ཤེས་ཏེ། །དབྱངས་ཀྱི་
[043-367b2] ཡན་ལག་དག་པ་དེ་དག་དབྱངས་ཀུན་རབ་ཤེས། །ཆོས་རྣམས་དེ་དག་ཀུན་ལ་སྒྲ་མེད་སྒྲར་འཇུག་བྱེད་དེ། །བརྗོད་པ་ཁྲག་ཁྲིག་སྣ་ཚོགས་རྣམས་ཀྱི་རྗེས་སུ་ཞུགས་ཤིང། །འགྲོ་བ་ཐམས་
[043-367b3] ཅད་སྒྲ་བརྙན་བཞིན་དུ་མངོན་པར་སྟོན་བྱེད། །འགྲོ་བ་མ་ལུས་ཀུན་གྱི་སྒྲ་ཡང་དེ་བཞིན་རབ་ཤེས། །དེ་དག་ཚིག་ཚུལ་རྗེས་སུ་འགྲོ་བའི་ཤེས་བྱ་རྟོགས་ལྡན། །འཇིག་རྟེན་འདི་དག་
[043-367b4] ཐམས་ཅད་སྒྲ་བརྙན་ཡན་ལག་འདྲར་ཤེས། །དབྱངས་ཀྱི་རང་བཞིན་རྣམ་པར་དག་པས་ཁོང་དུ་ཆུད་དེ། །སྒྲ་ཡི་མཚན་ཉིད་ཇི་བཞིན་འཇིག་རྟེན་དེ་བཞིན་ཤེས་སོ། །ཇི་ལྟར་སྒྲ་
[043-367b5] རྣམས་ཆོས་རྣམས་དུ་མ་རྣམ་པར་སྟོན་བྱེད། །སྒྲ་ཡི་རྣམ་རྟོག་སྣ་ཚོགས་དབྱངས་ཀྱི་ཡན་ལག་ཀུན་ལྡན། །འཇིག་རྟེན་མ་ལུས་ཀུན་དབྱངས་མཚན་ཉིད་ཅི་འདྲ་དེ་བཞིན། །
[043-367b6] འགྲོ་བ་ཀུན་གྱི་མཚན་ཉིད་རྒྱལ་བའི་སྲས་ཀྱིས་རབ་ཤེས། །བཟོད་པ་འདི་འདྲའི་སྟོབས་ཀྱིས་མཁས་གྱུར་དཔའ་བོ་དེ་དག། སྒྲ་དབྱངས་སྣ་ཚོགས་འཇིག་རྟེན་ཀུན་ཏུ་ཡོངས་སུ་སྦྱོང་
[043-367b7] སྟེ༑ ༑དུས་གསུམ་ཤེས་པའི་བློ་དང་ལྡན་པས་སྒྲ་ཡི་ཚུལ་ཤེས་།འོན་ཀྱང་རྣམ་རྟོག་གནས་ལ་དེ་དག་གནས་མི་འཆའོ། །ཞི་བའི་ཡིད་ལྡན་འདི་ལྟར་བྱང་ཆུབ་བརྩོན། །


[043-368a0] [368A] 
[043-368a1] ༄༅། །འཇིག་རྟེན་ཕན་པའི་དོན་དུ་བྱང་ཆུབ་ཚོལ། །ཆོས་ཉིད་རབ་ཏུ་ཞི་ལ་རྟག་ཏུ་འཇུག་བརྟན་པ་འཇིག་རྟེན་རྣམས་ལ་རྟོག་མི་བྱེད། །མི་སྒུལ་
[043-368a2] མཐུ་ཅན་ཡེ་ཤེས་སྟོབས་ལྡན་པས། །ཆོས་ཉིད་དངོས་མེད་ཞི་བ་ཇི་བཞིན་དུ། །འཇིག་རྟེན་ཐམས་ཅད་མ་ལུས་དེ་ཤེས་ཏེ། །དེ་ལ་གཞོལ་ཞིང་ཕན་པར་དེ་སྤྱོད་དོ།།
[043-368a3] འགྲོ་བ་ཀུན་ལ་ནམ་ཡང་མི་གནས་ཏེ། །འགྲོ་བ་ཀུན་དང་འབྲལ་བར་བྱེད་མ་ཡིན། །འགྲོ་བ་ཀུན་ལ་དེ་ནི་གནས་མི་འཆའ། །དེ་ལ་གནས་པ་གང་ཡང་ཡོད་པ་མིན། །
[043-368a4] འགྲོ་བ་ཆོས་ཉིད་རང་བཞིན་ལྡན་པར་ཤེས། །རང་བཞིན་དེ་ལའང་གནས་པར་མི་བྱེད་དེ། །འགྲོ་བ་འདི་ལའང་དེ་ནི་རྟེན་མི་བྱེད་།འགྲོ་བའི་གནས་ལས་ཡོངས་སུ་
[043-368a5] གྲོལ་བ་ཡིན། །འཇིག་རྟེན་གནས་པ་ཇི་སྙེད་གང་ཡང་རུང། །དེ་དག་རང་བཞིན་ཚུལ་རྣམས་ཀུན་ཤེས་ཏེ། །གཉིས་མེད་ཆོས་ཀྱང་བརྟན་པས་རབ་ཏུ་ཤེས། །གཉིས་
[043-368a6] མེད་དེ་ལའང་དེ་ནི་གནས་མི་འཆའ། །དེ་ནི་འཇིག་རྟེན་རྣམས་དང་ལྡན་གྱུར་ཀྱང། །འཇིག་རྟེན་ལམ་ལ་གནས་པའི་སེམས་མེད་དེ། །འཇིག་རྟེན་ཕྱི་རོལ་སྤྱད་པ་སྤྱོད་
[043-368a7] པ་མིན། །ཆོས་ཀུན་ཡེ་ཤེས་རང་བཞིན་ཡིན་པར་ཤེས། །ཆུ་ལ་གཟུགས་བརྙན་ཇི་ལྟར་སྣང་བ་རྣམས། །ནང་ན་མི་འདུག་ཕྱི་ན་མི་གནས་པ། །དེ་བཞིན་བརྟན་པ་


[043-368b0] [368B] 
[043-368b1] །འཇིག་རྟེན་རྣམ་སྒོམ་འཇིག་རྟེན་ཡོད་པ་མིན། །འཇིག་རྟེན་སྐྱེ་མེད་གྲོལ་བ་མ་ཡིན་ཏེ། །འཇིག་རྟེན་བརྗོད་པར་མི་ནུས་གྱུར་པ་མིན། །འཇིག་རྟེན་ཕྱི་
[043-368b2] རོལ་རྒྱུ་བའང་མ་ཡིན་ཏེ། །འགྲོ་བ་འདི་ནི་གཟུགས་བརྙན་ཇི་བཞིན་ནོ། །དེ་ལྟར་ཟབ་པའི་ཚུལ་ལས་བྱུང་བས་ན། །དག་ཅིང་འོད་གསལ་དྲི་མེད་སེམས་དང་ལྡན། །ཡེ་
[043-368b3] ཤེས་གཞོལ་བས་ཆོས་ཀྱི་སྒྲོན་མ་སྟེ། །སྨོན་ལམ་ཀུན་ལས་ཡོངས་ཀྱང་ལྡོག་པ་མེད། །དེ་ནི་འཇིག་རྟེན་གསོག་པར་མི་བྱེད་དེ། །ཡེ་ཤེས་མཐར་ཐུག་མཐའ་ཡང་མི་
[043-368b4] དམིགས་སོ། །སྐྱེ་དགུ་མཐའ་ཡས་ཀུན་ལ་བདེ་བྱེད་དེ། །འགྲོ་བ་ཀུན་ལས་ཆགས་པ་རྣམ་པར་བཟློག་དཔེ་མེད་རྣམས་ཀྱི་ཟབ་པ་ཉིད་ལ་ལྟོས། །འགྲོ་བ་ཀུན་གྱི་དོན་
[043-368b5] དུ་རབ་ཏུ་བརྩོན། །བཟོད་པ་འདི་ནི་ཡེ་ཤེས་གཞོལ་བ་སྟེ། །དེ་ལ་གནས་ཤིང་སྤྱད་པ་དེ་འདྲ་སྤྱོད། །ཆོས་གནས་རྣམ་པར་དབྱེན་ལ་རབ་ཏུ་ཞུགས། །སྤྲུལ་པ་དེ་འདྲ་ཀུན་
[043-368b6] དང་ལྡན་གྱུར་ཅིག་སྤྲུལ་པའི་དངོས་ལ་སྤྱོད་པར་རྗེས་སོང་བས་།སྤྲུལ་པའི་དངོས་པོ་ནམ་ཡང་གཏོང་བ་མེད། །དེ་ནི་བྱང་ཆུབ་སྤྱོད་པའི་ས་མཆོག་ཏུ། །སྤྲུལ་པའི་
[043-368b7] དངོས་ལྡན་རྗེས་སུ་སྤྱད་པས་ན། །སྤྲུལ་པ་ཅི་འདྲར་རྣམ་པ་ཀུན་ཞི་བ། །སྤྲུལ་པ་དེ་འདྲའི་ཚུལ་ལ་རྣམ་པར་གནས། །དེ་བས་འགྲོ་ཀུན་སྤྲུལ་པ་རབ་ཏུ་ཤེས། །སྐྱེ་དགུའི་


[043-369a0] [369A] 
[043-369a1] ༄༅། །ལས་ཀྱི་རྣམ་པ་མཐའ་ཡས་པས། །སྤྲུལ་པའི་དངོས་དང་མཉམ་པ་ཉིད་ཀྱིས་མཉམ། །སྤྲུལ་པའི་མཐའ་རྟོགས་ཤིན་ཏུ་རྣམ་པར་དབེན། །
[043-369a2] མི་ཡི་མགོན་པོ་ཐམས་ཅད་སྤྲུལ་པར་ཤེས། །དུས་གསུམ་སངས་རྒྱས་ཇི་སྙེད་གང་བཞུགས་པ། །སྨོན་ལམ་གང་བཏབ་སྤྱོད་པ་སྤྱད་པའི་རྒྱུ། །དེས་ནི་མི་གཙོ་ཐམས་ཅད་
[043-369a3] སྤྲུལ་པ་ཡིན། །གང་གིས་སེམས་ཅན་རྣམ་དག་སྤྲུལ་པ་ཡིས། །བྱམས་དང་སྙིང་རྗེ་ཆེན་པོ་ཤིན་ཏུ་ཡངས། །དེ་ལྟར་སྤྲུལ་པ་རྣམ་ཕྱེ་ཤེས་པ་ནི། །དེ་དག་བྱིན་རླབས་འཕྲུལ་
[043-369a4] སྣང་བྱེད་པའོ། །དེ་དག་འཇིག་རྟེན་རྣམ་པར་རྟོག་པ་མེད། །སྤྲུལ་པའི་དངོས་ཚུལ་འགྲོ་བ་ཐམས་ཅད་ཤེས། །འགྲོ་བའི་ལས་ཀྱི་རྣམ་པ་གང་ཡོད་པའི། །འཇིག་རྟེན་
[043-369a5] དེ་དག་སྤྲུལ་པའི་སས་བསྒྲུབས་པའོ། །སྤྲུལ་པའི་མཛོད་མང་རྣམ་པར་ཕྱེ་བ་ལ། །ཞུགས་ཤིང་བྱང་ཆུབ་སྤྱད་པ་སྤྱོད་བྱས་པ་།དེ་དག་སྣ་ཚོགས་བྱེ་བྲག་རྣམ་པ་མང། །
[043-369a6] འཇིག་རྟེན་ལས་ཀྱི་རྣམ་པས་བྱས་པ་བཞིན། །སྤྲུལ་པ་རྣམ་པར་རྟོག་པ་མེད་པ་སྟེ། །སྤྲུལ་པ་ནམ་ཡང་ཡོངས་སུ་རྟོག་པ་མེད། །རྟོག་དང་རྣམ་པར་རྟོག་པས་ཡིད་དབེན་
[043-369a7] པ༑ ༑སྤྲུལ་པ་བཞིན་དུ་དེ་དག་སྤྱོད་པ་ཡིན། །སྤྲུལ་པ་རྒྱ་མཚོ་ཤེས་པས་ཁོང་དུ་ཆུད། །སྤྲུལ་པའི་དངོས་པོས་འཇིག་རྟེན་རྒྱས་ཀྱང་འདེབས། །སྤྲུལ་པའི་མི་གནས་འགྲོ་


[043-369b0] [369B] 
[043-369b1] །སྤྲུལ་པ་ཇི་བཞིན་དེ་བཞིན་ཡེ་ཤེས་སོ། །དེ་ནི་ནམ་མཁའ་གནས་མེད་ཇི་བཞིན་དུ། །བཟོད་པ་བཅུ་པའི་ཚུལ་ལ་རབ་ཏུ་འཇུག་དེ་ནི་མཁའ་འདྲར་ཆོས་རྣམས་
[043-369b2] ཀུན་བྱས་ཤིང། །སེམས་ཅན་སེམས་ཅན་མེད་པར་ནམ་མཁའ་ཤེས། །དེ་ནི་ནམ་མཁའ་ལྟ་བུའི་ཤེས་ལྡན་ཏེ། །དེ་ལ་ཆགས་པ་གང་ཡང་ཡོད་པ་མིན། །ཇི་ལྟར་ནམ་མཁའ་
[043-369b3] སྣ་ཚོགས་མ་ཡིན་པ། །དེ་ལྟར་འཇིག་རྟེན་ཆགས་མེད་རབ་ཏུ་ཤེས་།དེ་ནི་བཟོད་པ་མཁའ་འདྲའི་མཐུ་ལྡན་པས། །མི་ཟད་ནམ་མཁའ་བཞིན་དུ་ཟད་པ་མེད། །དེ་ནི་
[043-369b4] མཁའ་འདྲའི་སྤྱོད་ཡུལ་ཐོབ་གྱུར་ཀྱང། །མཁའ་ལ་རྣམ་པར་རྟོག་པར་མི་བྱེད་དོ། །ནམ་མཁའ་ལ་ནི་ངོ་བོ་ཉིད་མེད་དེ། །ནམ་མཁའི་ས་མཚམས་ནམ་ཡང་ཆད་པ་མེད། །
[043-369b5] མཁའ་ལ་བྱེ་བྲག་ཐ་དད་ཡོད་པ་མིན། །དེ་ནི་མཁའ་འདྲའི་བློ་ཡི་སྟོབས་དང་ལྡན། །མཁའ་ལ་མཐར་ཐུག་རྩ་བ་མེད་པ་སྟེ། །ནམ་མཁའ་ལ་ནི་མཐའ་དབུས་ཡོད་པ་མིན། །
[043-369b6] མཁའ་ལ་རྣམ་པ་ཐ་དད་དེ་བཞིན་མེད། །ཡེ་ཤེས་སྟོབས་ཀྱང་ནམ་མཁའ་དེ་དང་འདྲ། །བརྟན་པས་དེ་འདྲའི་ཆོས་ཉིད་རབ་ཤེས་ཏེ་།ཇི་ལྟར་ནམ་མཁའ་སྐྱེས་པ་མེད་པ་དང། །
[043-369b7] ཇི་ལྟར་མཁའ་ལ་འགག་པ་མེད་ཚུལ་དུ། །དེ་འདྲའི་ཆོས་ཉིད་དམ་པ་དེས་ཐོབ་བོ། །ནམ་མཁའ་འདྲ་བའི་ཆོས་ལ་དེ་གནས་ཤིང། །ཕྱོགས་རྣམས་ཀུན་གྱི་འགྲོ་བ་ཀུན་སྟོན་ཏོ། །


[043-370a0] [370A] 
[043-370a1] ༄༅། །བདུད་ཀྱི་དཀྲུགས་མ་ཐམས་ཅད་བཅོམ་བྱས་ཤིང། །མཁའ་འདྲའི་བཟོད་པའི་ཚུལ་ལ་ཤིན་ཏུ་བརྟན། །དེས་ནི་མཁའ་འདྲར་མཚན་ཉིད་མེད་པ་
[043-370a2] ཀུན༑ ༑འཇིག་རྟེན་ཇི་སྙེད་མཚན་ཉིད་ཐ་དད་པ། །མཚན་ཉིད་མཚན་འདས་མཚན་མ་མེད་ཚུལ་དུ། །ཀུན་ཀྱང་ཡང་དག་མཁའ་དང་འདྲ་བར་བྱེད། །གང་ལ་དུས་གསུམ་
[043-370a3] ཐམས་ཅད་གནས་པ་ཡིན། །ཆོས་ཉིད་མཁའ་འདྲ་དེས་ནི་ཤེས་བྱས་ཤིང། །དེ་ནི་རྣམ་པར་ཕྱེ་བ་གཅིག་ཚུལ་གྱིས། །འགྲོ་བ་ཐམས་ཅད་ནམ་མཁའི་ཚུལ་དུ་ཤེས། །
[043-370a4] དེ་ནི་ནམ་མཁའ་ལྟ་བུའི་ཡེ་ཤེས་ལུས། །དེ་ནི་ནམ་མཁའ་ལྟ་བུའི་སྒྲ་དབྱངས་ལྡན། །དེ་ནི་ནམ་མཁའི་རང་བཞིན་ལུས་ཅན་ཏེ། །ཡེ་ཤེས་ནམ་མཁའ་ལྟ་བུར་ཞི་བས་
[043-370a5] གནས། །རྒྱལ་བའི་སྲས་ཀྱི་སྤྱད་པ་སྤྱོད་པའི་ཚེ། །བཟོད་པ་བཅུ་པོ་འདི་དག་དེ་དག་གི་བཟོད་པའི་སྟོབས་ལ་དེ་དག་རབ་གནས་པ་།འཇིག་རྟེན་ཕན་པའི་དོན་དུ་བཤད་
[043-370a6] ཅིང་བསྟན། །འདི་ཡི་ཚུལ་ལ་བརྟན་པ་བསླབས་པ་རྣམས། །ཡེ་ཤེས་འདི་ལ་ཤིན་ཏུ་མཐུ་ཆེ་སྟེ། །ཆོས་ཀྱི་མཐུ་དང་ཡེ་ཤེས་མཐུར་ཡང་ལྡན། །བྱང་ཆུབ་ཚུལ་རྗེས་བསམ་
[043-370a7] པའི་སེམས་དང་ལྡན། །བཟོད་པ་འདི་ཡི་ཚུལ་ལ་ཞུགས་པ་ནི། །ཡེ་ཤེས་སྟོབས་ཀྱིས་ཆགས་པ་མེད་ལ་འཇུག་འཇིག་རྟེན་ལྷར་བཅས་དེ་ཡི་ཟིལ་གྱིས་མནོན། །འཇིག་རྟེན་


[043-370b0] [370B] 
[043-370b1] །དེ་དག་སྤྱོད་ཚུལ་ཤིན་ཏུ་རྒྱ་ཆེ་བས། །དེ་དག་ཚད་ནི་འཇིག་རྟེན་ཀུན་ན་མེད། །སྐྱེས་བུ་འདུལ་བ་དཔེ་ཟླ་མེད་པ་ཡི། །ཡེ་ཤེས་རྒྱ་མཚོའི་ཚུལ་
[043-370b2] ལ་དེ་དག་ཞུགས། །བདག་མེད་སེམས་ཀྱིས་འཇིག་རྟེན་སྤྱོད་པའི་ཚེ་།ཆོས་ཀྱིས་རྣམ་དག་གྱུར་པའི་ཡིད་ལྡན་པས། །བསྟན་པ་དེ་དག་འདི་འདྲའི་ཆོས་ལ་འཇུག་ཆོས་ཉིད་
[043-370b3] དེས་ཀྱང་འཇིག་རྟེན་ཚིམ་པར་བྱེད། །འགྲོ་བའི་ཚད་ནི་ཐམས་ཅད་ཤེས་པར་ནུས། །སེམས་ཅན་མ་ལུས་ཐམས་ཅད་བགྲང་བར་ནུས། །རྡུལ་གཅིག་རྩེ་ལ་མ་ལུས་ཞིང་བགྲང་
[043-370b4] ནུས༑ ༑མཁས་པའི་ཡོན་ཏན་དེ་དག་མཐའ་ཡས་སོ། །སངས་རྒྱས་སྲས་པོ་སྐྱེས་བུ་ཆེན་པོ་ལ། །བཟོད་པ་བཅུ་པོ་འདི་དག་ཡོད་པ་ནི། །ཡེ་ཤེས་སྤྱོད་ཡུལ་སྒོར་ཡང་འགྲོ་ཀུན་
[043-370b5] གྱིས༑ ༑ཚད་དུ་བགྲང་བར་ནུས་པ་ཡོད་པ་མིན། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། བཟོད་པའི་ལེའུ་སྟེ། སུམ་ཅུ་རྩ་ལྔ་པའོ།། །།
[043-370b6] བམ་པོ་དྲུག་ཅུ་རྩ་གཉིས་པ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་ཀྱི་རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། གྲངས་མ་མཆིས་པ་
[043-370b7] ཤིན་ཏུ་བསྟན་པ་ཞེས་བགྱི་བ་དང། གྲངས་མ་མཆིས་པའི་གྲངས་མ་མཆིས་པ་ཞེས་བགྱི་བ་དེ། བཅོམ་ལྡན་འདས། ཇི་ལྟར་ན་གྲངས་མ་མཆིས་པ་བསྟན་པ་ལགས། ཚད་མ་


[043-371a0] [371A] 
[043-371a1] ༄༅། །མཆིས་པ་དང། མུ་མ་མཆིས་པ་དང། ཀུན་ཏུ་མཐའ་ཡས་པ་དང། བགྲང་དུ་མི་རུང་བ་དང། མཚུངས་པ་མ་མཆིས་པ་དང་བསམ་གྱིས་མི་
[043-371a2] ཁྱབ་པ་དང། གཞལ་དུ་མ་མཆིས་པ་དང། བརྗོད་དུ་མ་མཆིས་པའི་ཡང་བརྗོད་དུ་མ་མཆིས་པ་ལགས་ན་ཇི་ལྟར་བསྟན་པར་འགྱུར། དེ་སྐད་ཅེས་གསོལ་པ་དང། བཅོམ་
[043-371a3] ལྡན་འདས་ཀྱིས་བྱང་ཆུབ་སེམས་དཔའ་སེམས་ཀྱི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །སྐྱེས་བུ་དམ་པ། ལེགས་སོ། །ལེགས་སོ། །སྐྱེས་བུ་དམ་པ། དེ་ལྟར་ཁྱོད་
[043-371a4] ཀྱིས་འཇིག་རྟེན་ཐམས་ཅད་གྲངས་ཀྱི་རྗེས་སུ་འཇུག་པར་བྱ་བའི་ཕྱིར། སངས་རྒྱས་ཀྱི་ཡེ་ཤེས་ཀྱིས་མཁྱེན་པའི་དོན་འདི། དེ་བཞིན་གཤེགས་པ་དགྲ་བཅོམ་པ་ཡང་དག་
[043-371a5] པར་རྫོགས་པའི་སངས་རྒྱས་ལ་ཞུ་བར་བསམ་པ་ལེགས་སོ། །ལེགས་སོ་།དེ་བས་ན་སྐྱེས་བུ་དམ་པ་ལེགས་པར་ཉོན་ལ་རབ་ཏུ་ཡིད་ལ་གཟུང་ཞིག་དང་བསྟན་པར་བྱའོ།།
[043-371a6] བཅོམ་ལྡན་འདས། དེ་ལྟར་བགྱིའོ་ཞེས་གསོལ་ནས། བྱང་ཆུབ་སེམས་དཔའ་སེམས་ཀྱི་རྒྱལ་པོ་བཅོམ་ལྡན་འདས་ལ་ཕྱིར་ཉན་ཏོ། །བཅོམ་ལྡན་འདས་ཀྱིས་དེ་ལ་འདི་སྐད་
[043-371a7] ཅེས་བཀའ་སྩལ་ཏོ། །སྐྱེས་བུ་དམ་པ། དེ་ལ་འདི་སྐད་ཅེས་བྱ་སྟེ་བརྒྱ་སྟོང་ཕྲག་བརྒྱ་ན་བྱེ་བའོ། །བྱེ་བ་བྱེ་བ་ན་ཁོད་ཁོད་དོ། །ཁོད་ཁོད་ཁོད་ཁོད་ན་ཐད་དགུའོ། །ཐད་


[043-371b0] [371B] 
[043-371b1] ཁྲིག་ཁྲིག་ཁྲིག་ཁྲིག་ན་ཐམས་ཐམས་སོ། །ཐམས་ཐམས་ཐམས་ཐམས་ན་མྱད་མྱིད་དོ། །མྱད་མྱིད་མྱད་མྱིད་ན་གང་ཡའོ། །གང་ཡ་གང་ཡ་ན་
[043-371b2] བན་བུན་ནོ། །བན་བུན་བན་བུན་ན་ཕྱར་ཕྱུར་རོ། །ཕྱར་ཕྱུར་ཕྱར་ཕྱུར་ན་ལྕག་ལྕིག་གོ་ལྕག་ལྕིག་ལྕག་ལྕིག་ན་བྱང་བྱིང་ངོ། །བྱང་བྱིང་བྱང་བྱིང་ན་ཆེམ་ཆེམ་མོ། །ཆེམ་ཆེམ་ཆེམ་
[043-371b3] ཆེམ་ན་ཕྱལ་ཕྱོལ་ལོ། །ཕྱལ་ཕྱོལ་ཕྱལ་ཕྱོལ་ན་ཁྱུད་ཁྱུད་དོ། །ཁྱུད་ཁྱུད་ཁྱུད་ཁྱུད་ན་ཟར་ཟེར་རོ། །ཟར་ཟེར་ཟར་ཟེར་ན་ཁྲིབ་ཁྲིབ་བོ། །ཁྲིབ་ཁྲིབ་ཁྲིབ་ཁྲིབ་ན་ཡ་གངས་སོ།།
[043-371b4] ཡ་གངས་ཡ་གངས་ན་ཆོ་མའོ། །ཆོ་མ་ཆོ་མ་ན་ཁྲམ་ཁྲིམ་མོ་།ཁྲམ་ཁྲིམ་ཁྲམ་ཁྲིམ་ན་ནབ་ནུབ་བོ། །ནབ་ནུབ་ནབ་ནུབ་ན་སང་སང་ངོ། །སང་སང་སང་སང་ན་བརྒྱུད་ཡས་
[043-371b5] སོ༑ ༑བརྒྱུད་ཡས་རྒྱུད་ཡས་ན་གཏང་ཡས་སོ། །གཏང་ཡས་གཏང་ཡས་ན་བཀྲ་ཡར་རོ། །བཀྲ་ཡར་བཀྲ་ཡར་ན་གསའ་ཡས་སོ། །གསའ་ཡས་གསའ་ཡས་ན་མཚུངས་
[043-371b6] མེད་དོ། །མཚུངས་མེད་མཚུངས་མེད་ན་ལམ་ལུམ་མོ། །ལམ་ལུམ་ལམ་ལུམ་ན་ཡལ་ཡོལ་ལོ། །ཡལ་ཡོལ་ཡལ་ཡོལ་ན་ཁྲལ་ཁྲུལ་ལོ། །ཁྲལ་ཁྲུལ་ཁྲལ་ཁྲུལ་ན་ཐུད་
[043-371b7] ཐུད་དོ། །ཐུད་ཐུད་ཐུད་ཐུད་ན་བསམ་ཕྱོད་དོ། །བསམ་ཕྱོད་བསམ་ཕྱོད་ན་བྲང་བྲེང་ངོ། །བྲང་བྲེང་བྲང་བྲེང་ན་བགྲོད་ཡས་སོ། །བགྲོད་ཡས་བགྲོད་ཡས་ན་བསྔོ་ཡས་སོ། །བསྔོ་


[043-372a0] [372A] 
[043-372a1] ༄༅། །ཡས་བསྔོ་ཡས་ན་ཟང་ཡག་གོ་ཟང་ཡག་ཟང་ཡག་ན་འཕྲོ་བཀྱེའོ། །འཕྲོ་བཀྱེ་འཕྲོ་བཀྱེ་ན་རྩེ་འཕྱོའོ། །རྩེ་འཕྱོ་རྩེ་འཕྱོ་ན་ཡོང་ཏན་ནོ། །ཡོང་
[043-372a2] ཏན་ཡོང་ཏན་ན་འབྲུག་གཡོས་སོ། །འབྲུག་གཡོས་འབྲུག་གཡོས་ན་སང་ཡལ་ལོ། །སང་ཡལ་སང་ཡལ་ན་ཐིག་ཡུག་གོ་ཐིག་ཡུག་ཐིག་ཡུག་ན་ཡིད་འཕྱོའོ། །ཡིད་འཕྱོ་
[043-372a3] ཡིད་འཕྱོ་ན་ནབ་ནེབ་བོ། །ནབ་ནེབ་ནབ་ནེབ་ན་ཁྲིག་ཐམས་སོ་།ཁྲིག་ཐམས་ཁྲིག་ཐམས་ན་ཡལ་ཡལ་ལོ། །ཡལ་ཡལ་ཡལ་ཡལ་ན་བགྲང་ཡས་སོ། །བགྲང་ཡས་བགྲང་
[043-372a4] ཡས་ན་ཐུག་ཡལ་ལོ། །ཐུག་ཡལ་ཐུག་ཡལ་ན་ཤང་ཤང་ངོ། །ཤང་ཤང་ཤང་ཤང་ན་ཡག་ཡག་གོ་ཡག་ཡག་ཡག་ཡག་ན་ཐམ་ཐིམ་མོ་།ཐམ་ཐིམ་ཐམ་ཐིམ་ན་རློམ་
[043-372a5] བསྙལ་ལོ། །རློམ་བསྙལ་རློམ་བསྙལ་ན་གཞལ་འཕྱོས་སོ། །གཞལ་འཕྱོས་གཞལ་འཕྱོས་ན་གཞལ་ཡལ་ལོ། །གཞལ་ཡས་གཞལ་ཡས་ན་གཞལ་མེད་དོ། །གཞལ་
[043-372a6] མེད་གཞལ་མེད་ན་གཞལ་འཁོར་ཏོ། །གཞལ་འཁོར་གཞལ་འཁོར་ན་གཞལ་ཐིམ་མོ། །གཞལ་ཐིམ་གཞལ་ཐིམ་ན་གར་གཞལ་ལོ། །གར་གཞལ་གར་གཞལ་ན་
[043-372a7] གཞལ་སངས་སོ། །གཞལ་སངས་གཞལ་སངས་ན་གཞལ་ཐག་གོ་གཞལ་ཐག་གཞལ་ཐག་ན་གཞལ་ཕུལ་ལོ། །གཞལ་ཕུལ་གཞལ་ཕུལ་ན་གཞལ་ཞིའོ། །


[043-372b0] [372B] 
[043-372b1] །འཕྱོ་འགྱུར་འཕྱོ་འགྱུར་ན་ཉར་ཉེར་རོ། །ཉར་ཉེར་ཉར་ཉེར་ན་ཕྱག་ཕྱིག་གོ་།ཕྱག་ཕྱིག་ཕྱག་ཕྱིག་ན་ཟལ་ཟུལ་ལོ། །ཟལ་ཟུལ་ཟལ་ཟུལ་ན་སལ་
[043-372b2] སལ་ལོ། །སལ་སལ་སལ་སལ་ན་གཡོ་ལྡེག་གོ་གཡོ་ལྡེག་གཡོ་ལྡེག་ན་ཕན་ཕུན་ནོ། །ཕན་ཕུན་ཕན་ཕུན་ན་བརྣང་ཡའོ། །བརྣང་ཡ་བརྣང་ཡ་ན་རེམ་འདྲོལ་ལོ། །རེམ་འདྲོལ་རེམ་
[043-372b3] འདྲོལ་ན་རྫི་ངད་དོ། །རྫི་ངད་རྫི་ངད་ན་རྫི་རྡུལ་ལོ་།རྫི་རྡུལ་རྫི་རྡུལ་ན་ཕུན་ཡོལ་ལོ། །ཕུན་ཡོལ་ཕུན་ཡོལ་ན་ངད་ངད་དོ། །ངད་ངད་ངད་ངད་ན་བགྲང་བརྩིའོ། །བགྲང་བརྩི་བགྲང་
[043-372b4] བརྩི་ན་ཟབ་བགྲང་ངོ། །ཟབ་བགྲང་ཟབ་བགྲང་ན་དགའ་རྐྱང་ངོ། །དགའ་རྐྱང་དགའ་རྐྱང་ན་གཞུང་འདལ་ལོ། །གཞུང་འདལ་གཞུང་འདལ་ན་ཁྲུག་ཕྱད་དོ། །ཁྲུག་ཕྱད་ཁྲུག་ཕྱད་ན་
[043-372b5] འོལ་ཕྱོད་དོ། །འོལ་ཕྱོད་འོལ་ཕྱོད་ན་གདབ་ཡས་སོ། །གདབ་ཡས་གདབ་ཡས་ན་གཅལ་ཡས་སོ། །གཅལ་ཡས་གཅལ་ཡས་ན་བགྲང་ཡས་སོ། །བགྲང་ཡས་བགྲང་ཡས་ན་བྱིམ་
[043-372b6] འཕྱོའོ། །བྱིམ་འཕྱོ་བྱིམ་འཕྱོ་ན་ཡམ་མེ་འོ། །ཡམ་མེ་ཡམ་མེ་ན་བསྙལ་ཡས་སོ། །བསྙལ་ཡས་བསྙལ་ཡས་ན་ལྡབ་ལྡེབ་བོ། །ལྡབ་ལྡེབ་ལྡབ་ལྡེབ་ན་འཕན་ཆད་དོ། །འཕན་ཆད་
[043-372b7] འཕན་ཆད་ན་ཕང་ཕུང་ངོ། །ཕང་ཕུང་ཕང་ཕུང་ན་ཁེའུ་ཚང་ངོ། །ཁེའུ་ཚང་ཁེའུ་ཚང་ན་ཞུང་ཟུང་ངོ། །ཞུང་ཟུང་ཞུང་ཟུང་ན་མཆོག་ཡལ་ལོ། །མཆོག་ཡལ་མཆོག་ཡལ་ན་མཐའ་


[043-373a0] [373A] 
[043-373a1] ༄༅། །རྡུལ་ལོ། །མཐའ་རྡུལ་མཐའ་རྡུལ་ན་ཡུན་འགྱངས་སོ། །ཡུན་འགྱངས་ཡུན་འགྱངས་ན་བུན་ལོབ་བོ། །བུན་ལོབ་བུན་ལོབ་ན་ལམ་ལོམ་མོ། །ལམ་
[043-373a2] ལོམ་ལམ་ལོམ་ན་བསྙད་ཡས་སོ། །བསྙད་ཡས་བསྙད་ཡས་ན་ལང་ལིང་ངོ། །ལང་ལིང་ལང་ལིང་ན་ལྗབ་ལྗིབ་བོ། །ལྗབ་ལྗིབ་ལྗབ་ལྗིབ་ན་མི་བརྩལ་ཏོ། །མི་བརྩལ་
[043-373a3] མི་བརྩལ་ན་འབྱམས་ཡས་སོ། །འབྱམས་ཡས་འབྱམས་ཡས་ན་ང་འགྲང་ངོ། །ང་འགྲང་ང་འགྲང་ན་སྨོས་ཡལ་ལོ། །སྨོས་ཡལ་སྨོས་ཡལ་ན་བཀྲ་ཆལ་ལོ། །བཀྲ་
[043-373a4] ཆལ་བཀྲ་ཆལ་ན་ལོ་རྒྱས་སོ། །ལོ་རྒྱས་ལོ་རྒྱས་ན་འབུམ་རྡིབ་བོ། །འབུམ་རྡིབ་འབུམ་རྡིབ་ན་གམ་གུམ་མོ། །གམ་གུམ་གམ་གུམ་ན་ལ་ལོའོ། །ལ་ལོ་ལ་ལོ་ན་
[043-373a5] བགྲང་འཕྱོས་སོ། །བགྲང་འཕྱོས་བགྲང་འཕྱོས་ན་བགྲང་འཕྱོས་ལ་བསྒྲེས་པའོ། །བགྲང་འཕྱོས་ལ་བསྒྲེས་པ་བགྲང་འཕྱོས་ལ་བསྒྲེས་ན་དཔག་ཡས་སོ། །དཔག་ཡས་དཔག་
[043-373a6] ཡས་ན་དཔག་ཡས་ལ་བསྒྲེས་པའོ། །དཔག་ཡས་ལ་བསྒྲེས་པ་དཔག་ཡས་ལ་བསྒྲེས་ན་ཡལ་ཕྱོང་ངོ། །ཡལ་ཕྱོང་ཡང་ཕྱོང་ན་ཡལ་ཕྱོང་ལ་བསྒྲེས་པའོ། །ཡལ་ཕྱོང་ལ་
[043-373a7] བསྒྲེས་པ་ཡལ་ཕྱོང་ལ་བསྒྲེས་ན་མུ་ཡལ་ཏོ། །མུ་ཡལ་མུ་ཡལ་ན་མུ་ཡལ་བསྒྲེས་པའོ། །མུ་ཡལ་ལ་བསྒྲེས་པ་མུ་ཡལ་ལ་བསྒྲེས་ན་བགྲང་ཡོལ་ལོ། །བགྲང་ཡོལ་བགྲང་


[043-373b0] [373B] 
[043-373b1] །བགྲང་ཡོལ་ལ་བསྒྲེས་པ་བགྲང་ཡོལ་ལ་བསྒྲེས་ན་མི་འཇལ་ཏོ། །མི་འཇལ་མི་འཇལ་ན་མི་འཇལ་ལ་བསྒྲེས་པའོ། །མི་འཇལ་ལ་བསྒྲེས་
[043-373b2] པ་མི་འཇལ་ལ་བསྒྲེས་ན་བསམ་ཕྱོད་དོ། །བསམ་ཕྱོས་བསམ་ཕྱོས་ན་བསམ་ཕྱོས་ལ་བསྒྲེས་པའོ། །བསམ་ཕྱོས་ལ་བསྒྲེས་པ་བསམ་ཕྱོས་ལ་བསྒྲེས་ན་མཐའ་འབྱམས་སོ། །
[043-373b3] མཐའ་འབྱམས་མཐའ་འབྱམས་ན་དཔག་ཐག་གོ་དཔག་ཐག་དཔག་ཐག་ན་དཔག་ཐག་ལ་བསྒྲེས་པའོ། །དཔག་ཐག་ལ་བསྒྲེས་པ་དཔག་ཐག་ལ་བསྒྲེས་ན་བརྗོད་དུ་མེད་
[043-373b4] པའོ༑ ༑བརྗོད་དུ་མེད་པ་བརྗོད་དུ་མེད་པ་ན་བརྗོད་དུ་མེད་པ་ལ་བསྒྲེས་པའོ། །བརྗོད་དུ་མེད་པ་ལ་བསྒྲེས་པ་བརྗོད་དུ་མེད་པ་ལ་བསྒྲེས་ན་བརྗོད་དུ་མེད་པའི་ཡང་བརྗོད་དུ་མེད་པ་
[043-373b5] ལ་བསྒྲེས་པ་ཤིན་ཏུ་བསྟན་པའོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་ཀྱི་རྒྱལ་པོ་ལ་ཚིགས་སུ་བཅད་དེ་བཀའ་སྩལ་པ། བརྗོད་དུ་མེད་པའི་བརྗོད་དུ་
[043-373b6] མེད་པ་ནི། །བརྗོད་དུ་མེད་པས་ཐམས་ཅད་འཚང་བར་འགྱུར། །བརྗོད་དུ་མེད་པ་བསྐལ་པར་བརྗོད་བྱས་ཀྱང། །བརྗོད་དུ་མེད་ལ་མཐར་ཐུག་གང་ཡང་མེད། །བརྗོད་དུ་
[043-373b7] མེད་པའི་སངས་རྒྱས་ཞིང་གི་རྣམས། །ཐམས་ཅད་བཤིག་སྟེ་རྡུལ་དུ་ཀུན་བླགས་ཤིང། །གཅིག་རྩེ་ལའང་གཅིག་པོ་བརྗོད་མེད་པར། །ཐམས་ཅད་བརྗོད་དུ་མེད་པར་རབ་


[043-374a0] [374A] 
[043-374a1] ༄༅། །ཏུ་འཇུག་ཞིང་རྣམས་བརྗོད་དུ་མེད་པའི་བརྗོད་མེད་པ་།སྐད་ཅིག་སེམས་ཀྱིས་ཀུན་ཀྱང་རབ་ཏུ་འཇིག་སྐད་ཅིག་རེ་རེ་འཇིག་པ་བརྗོད་དུ་
[043-374a2] མེད༑ ༑འཇིག་པས་བསྐལ་པ་མང་པོ་ཟད་པར་བྱེད། །དབྱེ་བའི་བྱེ་བྲག་དབྱེ་བ་བརྗོད་དུ་མེད། །རྡུལ་ལ་འཇུག་པ་བརྗོད་དུ་མེད་པ་སྟེ་།བགྲང་བའི་ཚུལ་གྱིས་
[043-374a3] བརྗོད་དུ་མེད་པ་ཡིས། །བསྐལ་པ་བརྗོད་དུ་མེད་པ་ཟད་པར་བྱེད་།རྡུལ་དང་རྡུལ་ལ་མཚན་ཉིད་བརྗོད་དུ་མེད། །བརྗོད་དུ་མེད་པའི་རྡུལ་རྣམས་ཀུན་བཟུང་སྟེ། །
[043-374a4] བསྐལ་པར་ཀུན་ཏུ་བཟང་པོ་བསྟོད་བྱས་ཀྱང། །ཀུན་ཏུ་བཟང་པོ་དེ་བསྔགས་མཐར་མི་ཐུག་བརྗོད་དུ་མེད་པའི་ཀུན་ཏུ་བཟང་པོ་རྣམས་།སྐྲ་རྩེ་རེ་རེ་ཀུན་ལ་ཡང་
[043-374a5] དག་འཇུག་སྐྲ་རྩེ་གཅིག་བཞིན་ཡུལ་རྣམས་ཀུན་ལ་སྟེ། །ཆོས་དབྱིངས་མ་ལུས་ཇི་སྙེད་དེ་བཞིན་ནོ། །སྐྲ་རྩེ་རེ་རེ་ཞིང་གི་ཁམས་ཀྱི་རྣམས། །བརྗོད་དུ་མེད་པར་
[043-374a6] ཡང་དག་འཛུད་པར་བྱེད། །མཁའ་དབྱིངས་སྐྲ་ཡི་རྩེ་མོས་གཞལ་དུ་རུང། །ཞིང་རྣམས་ཐམས་ཅད་བརྗོད་དུ་མེད་པའོ། །སྐྲ་རྩེ་དེ་ལས་སངས་རྒྱས་ཞིང་གི་རྣམས། །རྣམ་
[043-374a7] པ་སྣ་ཚོགས་རྣམ་པར་ཕྱེ་བ་མང། །བསྐལ་པ་མི་མཐུན་ཞིང་རྣམས་བརྗོད་དུ་མེད། །བསྐལ་པ་མཐུན་པའི་ཞིང་ཡང་བརྗོད་དུ་མེད་།སྐྲ་རྩེ་གཅིག་པོ་དེ་ལ་བརྗོད་མེད་པའི།།


[043-374b0] [374B] 
[043-374b1] །སྣ་ཚོགས་རྒྱན་རྣམས་བརྗོད་དུ་མེད་པ་འགོད། །རྣམ་པ་དུ་མ་ཐ་དད་བརྗོད་དུ་མེད་།མིང་གི་ཚོགས་ཀྱང་བརྗོད་དུ་མེད་པ་སྟེ། །སྐྲ་
[043-374b2] རྩེ་གཅིག་ལ་ཐམས་ཅད་རབ་ཏུ་གཞོལ། །དེ་བཞིན་གཤེགས་པའི་མཚན་རྣམས་རེ་རེར་ཡང། །བརྗོད་དུ་མེད་པའི་བརྗོད་དུ་མེད་པ་ཡིན། །སངས་རྒྱས་རེ་རེར་བརྗོད་
[043-374b3] དུ་མེད་པ་ཡི། །སྐུ་རྣམས་བ་སྤུའི་ཁུང་བུར་བྱིན་གྱིས་རློབ། །སྤུ་གཅིག་ནས་ཀྱང་བརྗོད་དུ་མེད་པ་ཡི། །ཁ་དོག་སྣ་ཚོགས་མང་པོ་རབ་ཏུ་འབྱུང། །སྤུ་གཅིག་ནས་ཀྱང་བརྗོད་དུ་
[043-374b4] མེད་པ་ཡི། །འོད་ཟེར་བརྗོད་དུ་མེད་པ་རབ་ཏུ་འགྱེད། །འོད་ཟེར་རེ་རེ་ལས་ཀྱང་བརྗོད་མེད་པའི། །པད་མོ་བརྗོད་དུ་མེད་པ་མང་པོ་འབྱུང་།པད་མོ་རེ་རེ་ལ་ཡང་བརྗོད་མེད་པའི། །
[043-374b5] ལོ་མ་བརྗོད་དུ་མེད་པ་མང་པོ་འབྱུང། །བརྗོད་དུ་མེད་པའི་བརྗོད་དུ་མེད་པ་ཡི། །ལོ་མ་ཁ་དོག་བརྗོད་དུ་མེད་པ་སྟེ། །ཁ་དོག་རེ་རེ་དེ་བཞིན་བརྗོད་དུ་མེད། །པད་མོ་རེ་རེ་ལོ་མ་
[043-374b6] བརྗོད་དུ་མེད། །ལོ་མ་རེ་རེའི་འོད་ཟེར་བརྗོད་དུ་མེད། །ཁ་དོག་ཐ་དད་རྣམ་པ་བརྗོད་དུ་མེད། །ཁ་དོག་རེ་རེ་བརྗོད་མེད་དེ་དག་ལས་།འོད་ཟེར་མང་པོ་བརྗོད་དུ་མེད་པ་འབྱུང། །
[043-374b7] འོད་ཟེར་ཀུན་ལས་བརྗོད་མེད་ཟླ་བ་འབྱུང། །ཟླ་བ་ལས་ཀྱང་ཟླ་བ་བརྗོད་དུ་མེད། །ཟླ་བ་རེ་རེ་ལས་ཀྱང་བརྗོད་མེད་པའི། །ཁ་དོག་མཐའ་ཡས་ལྡན་པའི་འོད་མང་འབྱུང། །ཁ་དོག་


[043-375a0] [375A] 
[043-375a1] ༄༅། །རེ་རེ་ལས་ཀྱང་བརྗོད་མེད་པའི། །ཉི་མ་ཀུན་ཏུ་སྣང་བ་བརྗོད་དུ་མེད། །ཉི་མ་རེ་རེ་ལས་ཀྱང་བརྗོད་མེད་པའི། །ཁ་དོག་བརྗོད་དུ་མེད་པ་སྣ་
[043-375a2] ཚོགས་འབྱུང། །ཁ་དོག་རེ་རེ་ལས་ཀྱང་བརྗོད་མེད་པའི། །འོད་ཟེར་བརྗོད་དུ་མེད་པ་རབ་ཏུ་འབྱུང། །འོད་ཟེར་རེ་རེ་ལ་ཡང་བརྗོད་མེད་པའི། །སེང་གེའི་ཁྲི་མང་བརྗོད་
[043-375a3] མེད་སྣ་ཚོགས་གནས། །སེང་གེའི་ཁྲི་མང་སྣ་ཚོགས་རེ་རེ་ལས་།འོད་གསལ་བརྗོད་དུ་མེད་པའི་བརྗོད་མེད་འབྱུང། །ཁ་དོག་སྣ་ཚོགས་བརྗོད་དུ་མེད་པ་དང། །དག་
[043-375a4] པ་སྣ་ཚོགས་བརྗོད་དུ་མེད་པ་འབྱུང། །འོད་གསལ་རེ་རེ་ལས་ཀྱང་བརྗོད་མེད་པའི། །རྣམ་པར་སྣང་བ་སྣ་ཚོགས་རབ་ཏུ་འབྱུང། །རྣམ་པར་སྣང་བ་སྣ་ཚོགས་རེ་རེ་
[043-375a5] ལས༑ ༑བརྗོད་དུ་མེད་པའི་བརྗོད་དུ་མེད་པ་ཡི། །བརྗོད་དུ་མེད་པ་བསྒྲེས་པའི་གྲངས་སྙེད་ཀྱི། །རི་རབ་པད་མོའི་མཆོག་དང་ལྡན་པ་འབྱུང། །རི་རབ་རེ་རེའི་ཚད་
[043-375a6] ཀྱང་འདི་ཙམ་སྟེ། །བརྗོད་དུ་མེད་པའི་བརྗོད་དུ་མེད་པ་ཡི། །ཞིང་རྣམས་བརྗོད་དུ་མེད་པ་ཡོད་པའི་རྣམས། །རི་རབ་གཅིག་གིས་ཡོངས་སུ་རྒྱས་པ་སྟེ། །བརྗོད་དུ་མེད་པའི་བརྗོད་དུ་མེད་
[043-375a7] པ་ཡི༑ ༑རི་རབ་ལྷག་མ་རྣམས་ཀྱང་དེ་ཙམ་མོ། །དེ་དག་བཤིག་སྟེ་རྡུལ་ཕྲན་ཆར་བླགས་ན། །ཡོན་ཏན་ལེགས་པ་བརྗོད་མེད་དེ་སྙེད་ལྡན། །དེ་བཞིན་བྱེ་བྲག་ཁྱད་


[043-375b0] [375B] 
[043-375b1] །བརྗོད་དུ་མེད་པའི་བརྗོད་དུ་མེད་པ་སྟེ། །བརྗོད་དུ་མེད་ལ་བསྒྲེས་པ་ཡོངས་བཟུང་ཞིང། །འོད་ཟེར་བརྗོད་དུ་མེད་པ་རབ་ཏུ་འབྱུང། །ཚིགས་བཅད་
[043-375b2] བརྗོད་དུ་མེད་པ་གསལ་བའི་རྣམས། །རྣམ་པར་དབྱེ་བ་བརྗོད་དུ་མེད་པ་འབྱུང། །བརྗོད་དུ་མེད་པའི་འཇིག་རྟེན་ཁམས་སུ་རྒྱུ། །དེ་བཞིན་སངས་རྒྱས་བརྗོད་དུ་མེད་པ་འབྱུང། །བརྗོད་
[043-375b3] དུ་མེད་པའི་བརྗོད་དུ་མེད་པ་ཡི། །སྐད་ཅིག་རེ་རེ་བདེན་པ་བརྗོད་དུ་མེད། །ཕྱི་མའི་མཐའ་ཡི་མུ་མཐར་བསྟོད་བྱས་ཀྱང། །དེ་བཞིན་གཤེགས་པ་དེ་དག་མུ་མེད་དོ། །སངས་རྒྱས་རེ་
[043-375b4] རེ་ཞིང་ཡང་བརྗོད་མེད་པ། །བརྗོད་དུ་མེད་ལ་བསྒྲེས་པ་གསལ་དག་པའི། །དབྱངས་ཀྱི་ཡན་ལག་བརྗོད་མེད་གསལ་དག་པར། །འཁོར་ལོ་བརྗོད་དུ་མེད་པ་རབ་ཏུ་བསྐོར། །འཁོར་
[043-375b5] ལོ་རེ་རེ་བསྐོར་བས་བརྗོད་མེད་པའི། །མདོ་སྡེ་བརྗོད་དུ་མེད་པ་མང་པོ་འབྱུང། །མདོ་སྡེ་བརྗོད་དུ་མེད་པ་རེ་རེ་ལས། །ཆོས་ཀྱི་རྣམ་གྲངས་བརྗོད་དུ་མེད་པ་འབྱུང། །ཆོས་རྣམས་བརྗོད་དུ་
[043-375b6] མེད་པ་རེ་རེ་ལས། །ཤིན་ཏུ་བསྟན་འཆོས་བརྗོད་དུ་མེད་པ་འབྱུང་།ཤིན་ཏུ་བསྟན་པ་བརྗོད་མེད་རེ་རེ་ཡང། །སེམས་ཅན་བརྗོད་དུ་མེད་པ་རྣམ་པར་འདུལ། །དེ་དག་སྐྲ་རྩེ་གཅིག་ལ་
[043-375b7] འཇུག་པ་སྟེ། །སྐྲ་གཅིག་ཇི་བཞིན་དེ་བཞིན་མ་ལུས་ཀུན། །བརྗོད་དུ་མེད་པའི་བརྗོད་དུ་མེད་པ་སྟེ། །བསྐལ་པ་བརྗོད་དུ་མེད་པ་ཟད་པར་བྱེད། །ཆགས་མེད་སེམས་ཀྱང་བརྗོད་དུ་


[043-376a0] [376A] 
[043-376a1] ༄༅། །མེད་པ་སྟེ། །དེ་དག་སངས་རྒྱས་བརྗོད་དུ་མེད་སྤྲུལ་པ་།སངས་རྒྱས་རེ་རེ་བརྗོད་དུ་མེད་པ་ལས། །བསྒྲེས་པའི་ཚུལ་དུ་སྤྲུལ་པ་ཀུན་ཏུ་འབྱུང། །
[043-376a2] ཕྱོགས་རྣམས་བརྗོད་དུ་མེད་པ་ཀུན་ཏུ་འདོང། །དེ་དག་སྐུ་ཡང་བརྗོད་དུ་མེད་པ་སྟེ། །རྣམ་པར་ཕྱེ་སྐུ་དེ་བཞིན་བརྗོད་དུ་མེད། །ཁ་དོག་སྣ་ཚོགས་རྣམ་པ་གྲངས་མེད་དོ། །
[043-376a3] སངས་རྒྱས་ཞིང་ཚད་བརྗོད་དུ་མེད་པར་ཡང། །སེམས་ཅན་བརྗོད་མེད་རྣམ་པར་སྟོན་པར་བྱེད། །རྣམ་པར་བསྟན་པ་དེ་དག་རེ་རེ་ཞིང་།སེམས་ཅན་བརྗོད་དུ་མེད་པ་
[043-376a4] ཡོངས་སུ་སྦྱོང། །དེ་དག་རྒྱན་བཟང་རྣམ་ཕྱེ་བརྗོད་དུ་མེད། །དེ་དག་རྫུ་འཕྲུལ་མང་པོའང་བརྗོད་དུ་མེད། །རྣམ་དག་དབང་ཡང་བརྗོད་དུ་མེད་པ་སྟེ། །ཆོ་འཕྲུལ་རྣམས་
[043-376a5] ཀྱང་བརྗོད་དུ་མེད་པ་འབྱུང། །རྣམ་པར་འཕྲུལ་པ་བརྗོད་དུ་མེད་པ་སྟེ། །སྤྱོད་ཡུལ་རྣམས་ཀྱང་དེ་བཞིན་བརྗོད་དུ་མེད། །དེ་དག་བྱིན་གྱི་རླབས་ཀྱང་བརྗོད་དུ་མེད་དེ། །
[043-376a6] འཇིག་རྟེན་བརྗོད་དུ་མེད་པའི་ཁམས་སུ་འབྱུང། །ཆོས་ཚུལ་རྣམ་དག་བརྗོད་དུ་མེད་པ་སྟེ། །ཚུལ་གྱི་མདོ་ཡང་བརྗོད་དུ་མེད་པ་འབྱུང་།མདོ་སྡེ་རེ་རེ་ལས་ཀྱང་བརྗོད་
[043-376a7] མེད་པའི། །བརྗོད་དུ་མེད་ཆོས་ཡང་དག་རབ་ཏུ་འབྱུང། །ཆོས་རྣམས་རེ་རེ་ལས་ཀྱང་བརྗོད་མེད་པའི། །ཤིན་ཏུ་བསྟན་པ་བརྗོད་དུ་མེད་པ་འབྱུང། །བསྟན་པ་རེ་རེ་


[043-376b0] [376B] 
[043-376b1] །རྟོགས་པར་ཤེས་པ་བརྗོད་དུ་མེད་པ་འབྱུང། །རྟོགས་པར་ཤེས་པ་རེ་རེས་བརྗོད་མེད་པའི། །སེམས་ཅན་བརྗོད་དུ་མེད་པ་རྣམ་པར་འདུལ། །
[043-376b2] ཚུལ་མཐུན་ཆོས་ཀྱང་བརྗོད་དུ་མེད་པ་སྟེ། །ཚུལ་མཐུན་སེམས་ཀྱང་བརྗོད་དུ་མེད་པ་འབྱུང། །མི་མཐུན་ཆོས་ཀྱང་བརྗོད་དུ་མེད་པ་སྟེ་།མི་མཐུན་སེམས་ཀྱང་དེ་བཞིན་
[043-376b3] བརྗོད་དུ་མེད། །དབང་པོ་མི་མཐུན་བརྗོད་དུ་མེད་པ་སྟེ། །ཚིག་གི་རྣམ་པ་མི་མཐུན་བརྗོད་དུ་མེད། །དེ་དག་བརྗོད་དུ་མེད་པ་རྣམ་པར་འདུལ། །སྐད་ཅིག་རེ་རེར་སྤྱོད་ཡུལ་
[043-376b4] གྱུར་པ་ལ། །བརྗོད་དུ་མེད་པའི་རྣམ་པར་འཕྲུལ་པ་སྟོན། །དེ་བས་དེ་དག་བརྗོད་དུ་མེད་པ་ཡིན། །དེ་ལ་དུས་ཀྱང་བརྗོད་དུ་མེད་པ་སྟེ་།བསྐལ་པ་ཐ་དད་བརྗོད་དུ་མེད་
[043-376b5] པ་འབྱུང། །བསྟན་པ་དེ་དག་བརྗོད་དུ་མེད་པ་འཇུག་གྲངས་ཀྱི་ཚུལ་གྱིས་དེ་དག་བརྗོད་དུ་མེད། །སྐྲ་རྩེ་གཅིག་ལ་བརྗོད་དུ་མེད་པ་ཡི་།ཡངས་དང་དོག་པ་རྣམ་པ་མང་པོ་
[043-376b6] གནས། །ངག་དང་ཉོན་མོངས་བརྗོད་དུ་མེད་པ་སྟེ། །རྒྱ་ཆེ་ཕྲ་བ་དེ་བཞིན་བརྗོད་དུ་མེད། །ཞིང་གཅིག་ལ་ཡང་བརྗོད་དུ་མེད་པ་ཡི་།བྱེ་བྲག་རྣམ་པར་འཕྲོ་བས་ཞིང་མི་མཐུན། །
[043-376b7] ཚད་དང་གྲངས་སུ་དེ་དག་བརྗོད་དུ་མེད། །སྐྲ་རྩེ་རེ་རེ་ལ་ཡང་ཡང་དག་གཞོལ། །སངས་རྒྱས་ཞིང་རྣམས་བརྗོད་དུ་མེད་གནས་ཀྱང་།སྐྲ་རྩེ་གཅིག་ཏུ་དོག་པར་མི་འགྱུར་ཏེ། །དེ་


[043-377a0] [377A] 
[043-377a1] ༄༅། །ན་གནོད་པའི་རྣམ་པ་གཅིག་མེད་པ། །བརྗོད་དུ་མེད་པར་ཡང་དག་རབ་ཏུ་གཞོལ། །ཞིང་རྣམས་དེ་དག་འདྲེ་བར་མི་འགྱུར་ཏེ་།འདྲེ་བའི་ཉེས་
[043-377a2] པ་དེ་དག་ཀུན་ལ་མེད། །གཅིག་ཀྱང་བརྗོད་མེད་ཤིན་ཏུ་ཡངས་པ་སྟེ་།ཞིང་གཅིག་ཇི་བཞིན་དེ་བཞིན་ཐམས་ཅད་ཞིང། །སྐྲ་རྩེ་གཅིག་བཟུང་བརྗོད་དུ་མེད་པ་ཡིས།།
[043-377a3] མཁས་པས་མཁའ་དབྱིངས་གཞལ་དུ་རུང་སྲིད་ཀྱི། །སྐྲ་རྩེ་གཅིག་གི་ཞིང་རྣམས་མང་པོ་དག་ཤིན་ཏུ་བསྟན་པས་བརྗོད་དུ་མེད་པ་ཡིན། །སྐྲ་རྩེ་གཅིག་
[043-377a4] ཏུའང་དེ་བཞིན་སྐྲ་འཇུག་སྟེ། །བརྗོད་དུ་མེད་པ་གཅིག་ནས་གཅིག་བརྒྱུད་པའི། །སྐྲ་རྩེ་བཟུང་བ་བརྗོད་དུ་མེད་པ་སྟེ། །སྐྲ་རྩེ་དེ་དག་མཐར་ཐུག་གང་ཡང་མོད། །
[043-377a5] བསྐལ་པ་གཅིག་ནས་གཅིག་ཏུ་བརྒྱུད་པ་ཡི། །ཡུན་རིང་བརྗོད་དུ་མེད་པ་བཟུང་བྱས་ཤིང། །ཚུལ་འདིར་བརྗོད་དུ་མེད་པ་འཛུད་པ་བྱེད་།བསྐལ་པ་ཀུན་ཀྱང་དེ་
[043-377a6] བཞིན་བརྗོད་དུ་མེད། །མཐའ་དང་དབུས་མེད་ཚུལ་འདི་བཟུང་བྱས་ཤིང། །བསྟན་པ་བརྗོད་དུ་མེད་པའི་སྤྱོད་ཡུལ་གྱིས། །དེ་དག་བརྗོད་དུ་མེད་པར་རབ་ཏུ་འཇུག་
[043-377a7] བརྗོད་དུ་མེད་པའི་འཇུག་ཚུལ་འདི་ཡིན་ནོ། །ཡིད་ཀྱི་དབང་པོ་བརྗོད་དུ་མེད་པ་དང། །རྣམ་པར་གནོན་པ་བརྗོད་དུ་མེད་པ་དང། །རྣམ་པར་འཕྲུལ་པ་བརྗོད་


[043-377b0] [377B] 
[043-377b1] །ཕྱོགས་རྣམས་བརྗོད་དུ་མེད་པ་ཀུན་ཏུ་འགྲོ་།དེ་དག་སེམས་ཀྱང་བརྗོད་དུ་མེད་པ་སྟེ། །རྒྱ་ཆེ་ཡངས་པ་བརྗོད་དུ་མེད་པས་ན། །དེ་དག་དམིགས་པ་བརྗོད་
[043-377b2] དུ་མེད་པ་སྟེ། །དེས་ནི་བརྗོད་མེད་ཀུན་གྱི་མཐར་ཕྱིན་བྱེད། །དེ་བཞིན་ལུས་ཀྱི་ལས་ཀྱང་བརྗོད་མེད་དེ། །ངག་གི་ལས་ཀྱང་བརྗོད་དུ་མེད་པ་ཡིན། །དེ་བཞིན་སེམས་ཀྱང་
[043-377b3] བརྗོད་དུ་མེད་པ་འབྱུང། །མོས་པ་དག་པ་དག་ཀྱང་བརྗོད་དུ་མེད་།དེ་དག་རྣམ་ཤེས་དག་པ་བརྗོད་དུ་མེད། །དེ་དག་ཤེས་རབ་གསལ་བ་བརྗོད་དུ་མེད། །བརྗོད་དུ་མེད་
[043-377b4] པའི་ཚུལ་རྣམས་ཡོངས་སུ་གནོན། །ཐེ་ཚོམ་བརྗོད་དུ་མེད་པ་རབ་ཏུ་གཅོད། །དེ་དག་འབྱུང་བ་བརྗོད་དུ་མེད་པ་དང། །ཡོངས་སུ་གནོན་པ་བརྗོད་དུ་མེད་པ་ཡིས། །དེ་
[043-377b5] དག་ཏིང་འཛིན་བརྗོད་དུ་མེད་པ་སྟེ། །དེས་ནི་བརྗོད་མེད་ཐམས་ཅད་འདའ་བར་བྱེད། །སེམས་ཅན་ཐམས་ཅད་བརྗོད་དུ་མེད་པ་སྟེ། །ཞིང་རྣམས་ཀུན་ཀྱང་དེ་བཞིན་བརྗོད་
[043-377b6] དུ་མེད། །སེམས་ཅན་ལུས་རྣམས་བརྗོད་དུ་མེད་པ་སྟེ། །དེ་དག་བསམ་པ་བརྗོད་དུ་མེད་པ་ཡིན། །དེ་དག་ལས་ཀྱི་རྣམ་སྨིན་བརྗོད་མེད་དེ། །དེ་དག་མོས་པ་དེ་བཞིན་
[043-377b7] བརྗོད་དུ་མེད། །ཁམས་ཀྱི་རྣམ་པ་ཐ་དད་བརྗོད་དུ་མེད། །དེ་དག་བྱེ་བྲག་ཁྱད་པར་བརྗོད་དུ་མེད། །དེ་དག་ལུས་མང་བརྗོད་དུ་མེད་པ་སྟེ། །གང་དུ་འབྱུང་བ་དེ་དག་


[043-378a0] [378A] 
[043-378a1] ༄༅། །བརྗོད་དུ་མེད། །ཇི་ལྟར་འབྱུང་བའང་བརྗོད་དུ་མེད་པ་སྟེ། །འདི་ལས་འབྱུང་བའང་བརྗོད་དུ་མེད་པ་ཡིན། །ཡང་དག་འཇུག་པ་བརྗོད་དུ་མེད་
[043-378a2] པ་ཤེས། །དེ་དག་ཚུལ་གྱིས་ལམ་ཡང་བརྗོད་དུ་མེད། །དེ་དག་རབ་ཏུ་སྟོན་པའང་བརྗོད་དུ་མེད། །དུས་རྣམས་བརྗོད་དུ་མེད་པར་ཤིན་ཏུ་འབྱུང། །བདག་ཉིད་ཆེ་བ་འདི་
[043-378a3] འདྲའི་སྙིང་རྗེ་ཅན། །བརྗོད་དུ་མེད་པ་འཇིག་རྟེན་དག་ན་རྒྱུ་།དེ་དག་ལུས་རྣམས་བརྗོད་དུ་མེད་པ་ཡིས། །བརྗོད་དུ་མེད་པ་རྣམས་ལ་ཡང་དག་འཇུག། སེམས་ཅན་གཙོ་
[043-378a4] བོ་བརྗོད་དུ་མེད་པ་རྣམས། །མཐོང་ཞིང་ཤེས་རབ་བརྗོད་དུ་མེད་པ་ཡིས། །ཆོས་རྣམས་བརྗོད་དུ་མེད་པ་ཞི་བར་བྱེད། །སངས་རྒྱས་དེ་དག་བརྗོད་དུ་མེད་པ་སྟོན། །དེ་
[043-378a5] དག་ལུས་རྣམས་བརྗོད་དུ་མེད་པ་ཡིས། །དེ་ནས་ཞིང་རྣམས་བརྗོད་དུ་མེད་པར་འདོད། །རྣམ་པར་འཕྲུལ་པ་བརྗོད་དུ་མེད་པ་ཡིས། །ཞིང་རྣམས་བརྗོད་དུ་མེད་པ་ཀུན་ཏུ་འདོང།།
[043-378a6] དེ་དག་ལུས་རྣམས་བརྗོད་དུ་མེད་པ་ཡིས། །སྐྱེས་བུ་ཁྱུ་མཆོག་བརྗོད་དུ་མེད་པ་ལ། །རྣམ་པ་ཐ་དད་བརྗོད་དུ་མེད་པ་ཡིས། །མཆོད་པ་བརྗོད་དུ་མེད་པ་རབ་ཏུ་བྱེད། །རིན་ཆེན་དག་
[043-378a7] པ་བརྗོད་དུ་མེད་པ་དང། །མེ་ཏོག་སྣ་ཚོགས་དེ་བཞིན་བརྗོད་མེད་དང། །སྤོས་དང་ཕྲེང་མཆོག་བརྗོད་དུ་མེད་པ་ཡིས། །རྒྱལ་བ་བརྗོད་དུ་མེད་པ་བསྙེན་བཀུར་བྱེད། །དེ་དག་དད་པ་


[043-378b0] [378B] 
[043-378b1] །མོས་པ་དག་པའང་བརྗོད་དུ་མེད་པ་ཡིན། །བསམ་པ་དེ་བཞིན་བརྗོད་དུ་མེད་པ་ཡིས། །སངས་རྒྱས་བརྗོད་དུ་མེད་ལ་ཕྱག་ཀྱང་འཚལ། །སྤྱིན་ཞིང་གཏོང་བ་
[043-378b2] བརྗོད་དུ་མེད་པ་སྟེ། །མི་དམའི་སེམས་ཀྱང་དེ་བཞིན་བརྗོད་དུ་མེད་།ཡོངས་སུ་གཏོང་བ་བརྗོད་དུ་མེད་པ་སྟེ། །ཐམས་ཅད་གཏོང་བ་དེ་བཞིན་བརྗོད་དུ་མེད། །ཚུལ་ཁྲིམས་
[043-378b3] རྣམ་པར་དག་པར་བརྗོད་དུ་མེད། །ཡིད་གསལ་དད་པ་དེ་བཞིན་བརྗོད་དུ་མེད། །རྒྱལ་བ་བསྔགས་ཤིང་བསྟོད་པ་བརྗོད་མེད་དེ། །ཞི་བའི་ས་ཡང་དེ་བཞིན་བརྗོད་དུ་མེད། །དེ་
[043-378b4] དག་བཟོད་པ་བརྗོད་དུ་མེད་པ་སྟེ། །མི་སྐྱེའི་ཆོས་ཀྱང་དེ་བཞིན་བརྗོད་དུ་མེད། །རབ་ཏུ་ཞི་བའི་བརྗོད་དུ་མེད་དང་ལྡན། །ཞི་བའི་ས་ཡང་དེ་བཞིན་བརྗོད་དུ་མེད། །བརྩོན་འགྲུས་
[043-378b5] ཕུང་པོ་བརྗོད་དུ་མེད་པ་སྟེ། །ཞུམ་མེད་སེམས་ཀྱང་བརྗོད་དུ་མེད་པ་ཡིན། །ཕྱིར་མི་ལྡོག་པའང་བརྗོད་དུ་མེད་པ་སྟེ། །མི་སྒུལ་སེམས་ཀྱང་བརྗོད་དུ་མེད་པའོ། །བསམ་གཏན་
[043-378b6] མཛོད་ནི་བརྗོད་དུ་མེད་པ་སྟེ། །རྟོགས་པར་གཞོག་ཆོས་དེ་བཞིན་བརྗོད་དུ་མེད། །བསམ་གཏན་ཞི་ཡིད་བརྗོད་དུ་མེད་པ་སྟེ། །བརྗོད་དུ་མེད་པའི་བསམ་གཏན་རབ་ཏུ་ཤེས། །དེ་
[043-378b7] དག་ཤེས་རབ་བརྗོད་དུ་མེད་ལ་ཞུགས། །དེ་བས་ཏིང་འཛིན་བརྗོད་དུ་མེད་པ་སྟེ། །རབ་ཏུ་དབེན་ཆོས་བརྗོད་དུ་མེད་དང་ལྡན། །སངས་རྒྱས་བརྗོད་དུ་མེད་ལ་མངོན་པར་འཇུག་སྤྱོད་


[043-379a0] [379A] 
[043-379a1] ༄༅། །པའི་སྒོ་ནི་བརྗོད་དུ་མེད་པ་སྟེ། །དེ་དག་སྨོན་ལམ་བརྗོད་དུ་མེད་པ་ཡིན། །དེ་དག་སྤྱོད་ཡུལ་བརྗོད་དུ་མེད་པས་ན། །ཆོས་སྒོ་དག་པ་བརྗོད་དུ་མེད་པ་
[043-379a2] ཡིན༑ ༑དེ་དག་ཆོས་སྟོབས་བརྗོད་དུ་མེད་པ་སྟེ། །ཆོས་ལ་གནས་པའང་བརྗོད་དུ་མེད་པ་ཡིན། །དེ་དག་ཆོས་ཀྱི་དྲན་པ་བརྗོད་དུ་མེད། །དེ་དག་ཆོས་ཀྱི་དབྱིངས་ཀྱང་བརྗོད་
[043-379a3] དུ་མེད། །དེ་དག་ཡེ་ཤེས་བརྗོད་དུ་མེད་དང་ལྡན། །ཡེ་ཤེས་བརྗོད་དུ་མེད་ལ་ཤིན་ཏུ་བསླབས། །དེ་དག་ཕུང་པོ་ཁམས་ཀྱང་བརྗོད་དུ་མེད་།དེ་དག་བརྗོད་མེད་ཡེ་ཤེས་
[043-379a4] མཐར་ཡང་ཐུག་དེ་དག་ཆོས་ཀྱི་འཁོར་ལོ་བརྗོད་དུ་མེད། །དེ་དག་ཆོས་ཀྱི་ཆར་འབེབས་བརྗོད་དུ་མེད། །དེ་དག་ཆོས་ཀྱི་ཡེ་ཤེས་བརྗོད་དུ་མེད། །དེ་དག་ཆོས་ཀྱི་སྤྲིན་ཀྱང་བརྗོད་
[043-379a5] དུ་མེད། །དེ་དག་རྫུ་འཕྲུལ་རྣམ་པར་བརྗོད་མེད་དེ། །ཚུལ་དབྱིངས་བརྗོད་དུ་མེད་པ་ཁོང་དུ་ཆུད། །དངོས་མེད་ཡེ་ཤེས་བརྗོད་དུ་མེད་པ་སྟེ། །སེམས་ཀྱི་སྐད་ཅིག་དེ་དག་བརྗོད་དུ་
[043-379a6] མེད༑ ༑བརྗོད་མེད་ཚད་དུ་རྣམ་པ་ཐ་དད་པ། །སྐད་ཅིག་སེམས་ཀྱིས་བརྗོད་དུ་མེད་པ་ཤེས། །ཞིང་རྣམས་རྒྱ་མཚོ་བརྗོད་དུ་མེད་པ་སྟེ་།བསྟན་པ་དེ་དག་བརྗོད་དུ་མེད་པ་གནོན། །
[043-379a7] ཞིང་རྣམས་རྣམ་ཕྱེ་བརྗོད་དུ་མེད་པ་སྟེ། །རྒྱན་ཀྱང་དེ་བཞིན་བརྗོད་དུ་མེད་པ་ཡིན། །གཟུགས་དང་དབྱིབས་ཀྱང་བརྗོད་དུ་མེད་པ་སྟེ། །ཁ་དོག་མདོག་ཀྱང་དེ་བཞིན་བརྗོད་དུ་


[043-379b0] [379B] 
[043-379b1] ༑ཁྱད་པར་སྣ་ཚོགས་བརྗོད་དུ་མེད་པ་སྟེ། །རྣམ་པ་ཐ་དད་དེ་བཞིན་བརྗོད་དུ་མེད། །དགེ་དང་ཉོན་མོངས་བརྗོད་དུ་མེད་པ་སྟེ། །རྣམ་པ་མི་མཐུན་ཡེ་ཤེས་བརྗོད་དུ་མེད། །
[043-379b2] སེམས་ཅན་བརྗོད་དུ་མེད་པ་རབ་ཏུ་ཤེས། །སེམས་ཅན་ཁམས་ཀྱང་བརྗོད་དུ་མེད་པ་སྟེ། །དེ་དག་ལས་ཀྱང་དེ་བཞིན་བརྗོད་དུ་མེད། །སེམས་ཅན་དེ་དག་སྤྱོད་པའང་བརྗོད་
[043-379b3] དུ་མེད། །དབང་པོ་དག་ཀྱང་བརྗོད་དུ་མེད་པ་སྟེ། །དེ་དག་སེམས་ཀྱང་བརྗོད་དུ་མེད་པ་ཡིན། །ཁམས་ཀྱི་རྣམ་པ་དེ་དག་བརྗོད་དུ་མེད། །དེ་དག་མོས་པའང་དེ་བཞིན་བརྗོད་
[043-379b4] དུ་མེད། །དེ་དག་རྣམ་པར་སྤྱོད་པ་བརྗོད་མེད་དེ། །ཀུན་ནས་ཉོན་མོངས་དེ་བཞིན་བརྗོད་དུ་མེད། །རྣམ་པར་བྱང་བའང་བརྗོད་དུ་མེད་པ་སྟེ། །འདུལ་བ་དེ་བཞིན་བརྗོད་དུ་
[043-379b5] མེད་པ་འབྱུང། །ལུས་ཀྱི་རྣམ་པ་བརྗོད་དུ་མེད་པ་དག་བརྗོད་དུ་མེད་པ་མངོན་པར་སྤྲུལ་བྱས་ཤིང། །བརྟན་པ་བརྗོད་དུ་མེད་པའི་ནན་ཏན་བྱེད། །སེམས་ཅན་བརྗོད་དུ་
[043-379b6] མེད་པ་ཡོངས་སུ་འགྲེལ། །དེ་དག་རྣམ་པར་འཕྲུལ་པ་བརྗོད་དུ་མེད་།འོད་རྣམས་བརྗོད་དུ་མེད་པ་རབ་ཏུ་འགྱེད། །ཁ་དོག་སྣ་ཚོགས་དེ་བཞིན་བརྗོད་དུ་མེད། །སེམས་
[043-379b7] ཅན་བརྗོད་དུ་མེད་པ་རྣམ་པར་སྦྱོང། །འོད་ཟེར་དྲ་བ་དེ་བཞིན་བརྗོད་དུ་མེད། །བ་སྤུ་རེ་རེ་ནས་ཀྱང་བརྗོད་མེད་པའི། །བརྗོད་དུ་མེད་པ་མང་པོ་རབ་ཏུ་འབྱུང། །ཞིང་རྣམས་


[043-380a0] [380A] 
[043-380a1] ༄༅། །བརྗོད་དུ་མེད་པ་སྣང་བར་བྱེད། །ཡོངས་སུ་གནོན་པ་བརྗོད་དུ་མེད་པ་དང། །དེ་བཞིན་འབྱུང་བ་བརྗོད་དུ་མེད་པ་དང། །རྣམ་པར་གནོན་པ་བརྗོད་
[043-380a2] དུ་མེད་པ་ཡིས། །འཇིག་རྟེན་བརྗོད་དུ་མེད་པ་རྣམ་པར་འདུལ། །དེ་དག་ལུས་ཀྱི་ལས་ཀྱང་བརྗོད་དུ་མེད། །རྣམ་དག་ཚིག་ཀྱང་དེ་བཞིན་བརྗོད་དུ་མེད། །མཐའ་ཡས་
[043-380a3] ཡིད་ཀྱང་བརྗོད་དུ་མེད་པ་སྟེ། །སྤྱོད་པའི་ཁྱད་པར་དེ་བཞིན་བརྗོད་དུ་མེད། །ཡེ་ཤེས་བརྒྱུད་ཀྱང་བརྗོད་དུ་མེད་པ་སྟེ། །ཁམས་རྣམས་བརྗོད་དུ་མེད་པ་ཁོང་དུ་ཆུད། །
[043-380a4] བརྟན་པ་གཟུངས་རྣམས་བརྗོད་དུ་མེད་པ་ལ། །ཤིན་ཏུ་བསླབ་པ་བརྗོད་མེད་བྱས་པ་ཡིན། །སྒྲ་དབྱངས་བརྗོད་དུ་མེད་པ་ཤེས་པ་སྟེ། །རྣམ་དག་དབྱངས་ཀྱང་བརྗོད་དུ་
[043-380a5] མེད་པ་ཡིན། །དེ་དག་བདེན་པ་དྲན་པ་བརྗོད་དུ་མེད། །འགྲོ་བ་བརྗོད་དུ་མེད་པ་ཤེས་པར་བྱེད། །དེ་དག་སྤྱོད་ལམ་བརྗོད་དུ་མེད་པ་སྟེ་ནན་ཏན་རྣམ་དག་དེ་བཞིན་བརྗོད་
[043-380a6] དུ་མེད། །བག་ཚ་མེད་པ་བརྗོད་དུ་མེད་པ་སྟེ། །འཇིག་རྟེན་བརྗོད་དུ་མེད་པ་རབ་ཏུ་འདུལ། །དེ་བཞིན་གཤེགས་སྲས་བརྗོད་དུ་མེད་པ་ཡི་།རྣམ་དག་སྤྱོད་པ་བརྗོད་མེད་
[043-380a7] འདི་འདྲ་སྟེ། །དེ་དག་ཡོན་ཏན་ལེགས་པ་བརྗོད་དུ་མེད། །དེ་དག་ཟད་པ་མེད་པའང་བརྗོད་དུ་མེད། །འཇིག་རྟེན་མགོན་པོ་བརྗོད་དུ་མེད་པ་རྣམས། །ཡོན་ཏན་ལེགས་


[043-380b0] [380B] 
[043-380b1] །རྫོགས་པའི་བྱང་ཆུབ་སེམས་དཔའ་བརྗོད་དུ་མེད། །ཡོན་ཏན་རྣམ་དག་དེ་བཞིན་བརྗོད་དུ་མེད། །བརྟན་པ་གང་ལ་གནས་པ་བརྗོད་དུ་མེད། །གང་གནས་
[043-380b2] ཡེ་ཤེས་དེ་ཡང་བརྗོད་དུ་མེད། །བསྐལ་པ་ཇི་སྙེད་ཟད་འགྱུར་བརྗོད་དུ་མེད། །དེ་དག་མཐར་ཐུག་མེད་པ་བརྗོད་དུ་མེད། །སངས་རྒྱས་ཤེས་བྱེད་ཡིད་འོང་བརྗོད་དུ་མེད། །ཡང་
[043-380b3] དག་འཇུག་པའི་ཡེ་ཤེས་བརྗོད་དུ་མེད། །དེ་དག་བརྗོད་དུ་མེད་པའི་ཆོས་ལ་འཇུག་དེ་དག་ཆགས་པ་མེད་པའང་བརྗོད་དུ་མེད། །དུས་གསུམ་བསམ་པ་བརྗོད་དུ་མེད་པ་སྟེ། །དེ་ལ་
[043-380b4] ཚད་བཟུང་བརྗོད་དུ་མེད་པ་ཡིན། །འབྱུང་བའི་ཡེ་ཤེས་བརྗོད་དུ་མེད་པ་སྟེ། །མི་གནས་གནས་པའང་དེ་བཞིན་བརྗོད་དུ་མེད། །སྤྱོད་པའི་ཁྱད་པར་བརྗོད་དུ་མེད་པ་སྟེ། །སྨོན་
[043-380b5] ལམ་ཁྱད་པར་དེ་བཞིན་བརྗོད་དུ་མེད། །སྨོན་ལམ་རྣམ་དག་བརྗོད་དུ་མེད་པ་སྟེ། །བྱང་ཆུབ་སྒྲུབ་པའང་དེ་བཞིན་བརྗོད་དུ་མེད་།སངས་རྒྱས་བྱང་ཆུབ་བརྗོད་དུ་མེད་པ་ལ། །དེ་དག་
[043-380b6] ཡེ་ཤེས་བརྗོད་དུ་མེད་པས་བྱུང། །དོན་རྣམས་བརྗོད་དུ་མེད་པ་ཤེས་པར་བྱེད། །ཐམས་ཅད་མཁྱེན་ཆོས་དེ་བཞིན་བརྗོད་དུ་མེད། །རྣམ་དག་ཞིང་ཡང་བརྗོད་དུ་མེད་པ་སྟེ། །དེ་
[043-380b7] དག་སྤྱོད་པའི་སྟོབས་ཀྱང་བརྗོད་དུ་མེད། །དེ་དག་བརྗོད་དུ་མེད་པར་བསྒོམ་བྱས་ནས། །སྐད་ཅིག་གཅིག་ཏུ་བརྗོད་མེད་མངོན་འཚང་རྒྱ་།དེ་དག་བརྗོད་དུ་མེད་པའི་རྣམ་འཕྲུལ་


[043-381a0] [381A] 
[043-381a1] ༄༅། །པ༑ ༑སངས་རྒྱས་བརྗོད་དུ་མེད་པ་རབ་ཏུ་སྟོན། །དེ་དག་ཆོ་འཕྲུལ་བརྗོད་དུ་མེད་པ་ཡིས། །འཇིག་རྟེན་བརྗོད་དུ་མེད་པ་རབ་ཏུ་སྟོན། །བརྟན་པ་ཆོས་ཀྱི་
[043-381a2] འཁོར་ལོ་བརྗོད་མེད་པ། །དེ་དག་བརྗོད་དུ་མེད་པར་རབ་ཏུ་སྐོར། །དེ་དག་སྟོན་པའང་བརྗོད་དུ་མེད་པ་སྟེ། །འཇིག་རྟེན་ཕན་འདོགས་བརྗོད་དུ་མེད་པ་བྱེད། །བསྐལ་པ་
[043-381a3] བརྗོད་དུ་མེད་པ་ཐམས་ཅད་ཀྱང། །ཟད་པར་འགྱུར་གྱི་ཡོན་ཏན་བརྗོད་དུ་མེད། །ཡོན་ཏན་དང་ནི་ལེགས་པ་བརྗོད་མེད་པས། །ཟད་པར་མི་ནུས་དེ་བཞིན་བརྗོད་དུ་མེད། །
[043-381a4] དེ་དག་མགོན་པོ་བརྗོད་དུ་མེད་པ་ལ། །ཚིག་དང་དབང་པོ་བརྗོད་དུ་མེད་པ་ཡིས། །བསྐལ་པ་བརྗོད་དུ་མེད་པར་བསྟོད་བྱས་ཀྱང། །དེ་བཞིན་གཤེགས་པའི་ཡོན་ཏན་མཐར་
[043-381a5] ཐུག་མེད། །ཕྱོགས་བཅུའི་སེམས་ཅན་ཇི་སྙེད་ཡོད་པ་རྣམས། །མ་ལུས་ཐམས་ཅད་བདེ་བར་གཤེགས་གྱུར་ཏེ། །སངས་རྒྱས་གཅིག་ལའང་བརྗོད་དུ་མེད་པ་ཡི། །སྐུ་མངའ་
[043-381a6] ཐམས་ཅད་བརྗོད་དུ་མེད་གྱུར་ལ། །སྐུ་རྣམས་རེ་རེ་བརྗོད་དུ་མེད་པ་ཡིས། །བརྗོད་དུ་མེད་པའི་དབུ་རྣམས་མངར་གྱུར་ལ། །དབུ་རྣམས་རེ་རེ་བརྗོད་དུ་མེད་པ་ཡི། །བརྗོད་
[043-381a7] དུ་མེད་པའི་ལྗགས་ཡངས་མངར་གྱུར་ལ། །ལྗགས་ཡངས་རེ་རེ་བརྗོད་དུ་མེད་པ་ཡི། །གསུང་ཟབ་བརྗོད་དུ་མེད་པ་བརྗོད་མཛད་དེ། །དབྱངས་གཅིག་གིས་ཀྱང་ཡོན་ཏན་བརྗོད་


[043-381b0] [381B] 
[043-381b1] །བསྐལ་པ་བརྗོད་དུ་མེད་པར་བསྟོད་བྱས་ལ། །སངས་རྒྱས་གཅིག་བཞིན་སངས་རྒྱས་ཐམས་ཅད་དེ། །སྐུ་གཅིག་ཇི་བཞིན་དེ་བཞིན་ཐམས་ཅད་སྐུ། །དབུ་གཅིག་ཇི་བཞིན་
[043-381b2] དེ་བཞིན་ཐམས་ཅད་དབུ། །ལྗགས་གཅིག་ཇི་བཞིན་དེ་བཞིན་ཐམས་ཅད་ལྗགས། །དབྱངས་ཀྱི་ཡན་ལག་ལྡན་པས་ལེགས་བརྗོད་ཀྱང། །བསྐལ་པ་རྣམ་པ་སྣ་ཚོགས་མཐའ་
[043-381b3] ཡས་པའི། །བསྐལ་པ་མཐའ་ཡས་མུར་ཐུག་ཟད་པར་འགྱུར། །ལེགས་པ་ཆགས་མེད་དེ་དག་མཐར་ཐུག་མི་འགྱུར་རོ། །རྡུལ་རྩེ་གཅིག་ལ་བརྗོད་དུ་མེད་པ་ཡི། །པད་མོའི་
[043-381b4] དཔལ་ཞེས་བྱ་བ་བརྗོད་དུ་མེད། །དེ་བཞིན་གཤེགས་པ་བཟང་པོ་ཞེས་བྱ་བའི། །ཞིང་རྣམས་བརྗོད་དུ་མེད་ལ་རབ་ཏུ་འཇུག་རྡུལ་རྩེ་གཅིག་ལ་ཇི་སྙེད་ཡོད་པ་ཡི། །ཆོས་དབྱིངས་
[043-381b5] ཇི་ཙམ་ཐམས་ཅད་མ་ལུས་པར། །རྡུལ་གྱི་ཞིང་རྣམས་བརྗོད་དུ་མེད་པ་དག་འབྱུང་བར་འགྱུར་ཞིང་གཞན་ཡང་འཇིག་པར་འགྱུར། །རྡུལ་རྩེ་གཅིག་ལ་མཐའ་དང་དབུས་མེད་
[043-381b6] པའི༑ ༑ཞིང་རྣམས་དུ་མར་བསྟན་པ་ཡང་དག་འཇུག་ཕྱོགས་རྣམས་རྣམ་པར་དབྱེ་བ་བརྗོད་དུ་མེད། །ཞིང་རྣམས་རྒྱ་མཚོ་དེ་བཞིན་བརྗོད་དུ་མེད། །ཞིང་རྣམས་རེ་རེར་དེ་བཞིན་གཤེགས་
[043-381b7] པ་རྣམས། །བརྗོད་དུ་མེད་པ་རྣམ་པར་བརྟག་བྱས་ཏེ། །ཞིང་གཅིག་ཇི་བཞིན་དེ་བཞིན་ཞིང་ཀུན་ཏུ། །དེ་དག་བརྗོད་དུ་མེད་པའི་ལུས་སུ་འབྱུང། །དེ་དག་སྤྱོད་པའི་མཐུ་ནི་བརྗོད་དུ་མེད་པ་


[043-382a0] [382A] 
[043-382a1] ༄༅། །སྟེ༑ ཁྱད་པར་འཕགས་ཆོས་དེ་བཞིན་བརྗོད་དུ་མེད། །དེ་དག་རྫུ་འཕྲུལ་བརྗོད་དུ་མེད་པ་སྟེ། །ཆགས་མེད་ཉིད་ཀྱང་དེ་བཞིན་བརྗོད་དུ་མེད། །སྐྲ་ལ་འཇུག་
[043-382a2] པ་བརྗོད་དུ་མེད་པ་སྟེ། །སྐྲ་ལ་བརྟེན་པ་དེ་བཞིན་བརྗོད་དུ་མེད་།དེ་དག་སྟོབས་བཅུ་བརྗོད་དུ་མེད་པ་སྟེ། །བྱང་ཆུབ་འཚང་རྒྱ་དེ་བཞིན་བརྗོད་དུ་མེད། །རྟོགས་པ་དག་ལ་
[043-382a3] བརྗོད་དུ་མེད་པ་སྟེ། །ཆོས་དབྱིངས་ཡོངས་སུ་གནོན་པ་བརྗོད་དུ་མེད་།དེ་དག་བརྗོད་ཤེས་བརྗོད་དུ་མེད་པ་སྟེ། །དེ་དག་ཉིད་ཀྱང་བརྗོད་དུ་མེད་པ་ཡིན། །ཚད་དང་གྲངས་ཀྱང་བརྗོད་དུ་
[043-382a4] མེད་པ་སྟེ། །བརྟན་པ་དེ་དག་ཚུལ་བཞིན་རྟོགས་པར་བྱེད། །མགོན་པོའི་ཚུལ་རྣམས་བརྗོད་དུ་མེད་པ་དག་རྣམ་པ་ཚད་མེད་བརྟན་པ་ཡོངས་སུ་གནོན། །ཏིང་འཛིན་ཐ་དད་རྣམ་
[043-382a5] པ་སྣ་ཚོགས་རྣམས། །བརྗོད་དུ་མེད་པ་དེ་དག་རབ་ཏུ་འཇུག་སྤྱོད་པ་རྣམ་དག་བརྗོད་དུ་མེད་པ་སྟེ། །བརྗོད་དུ་མེད་པའི་རྒྱལ་བ་མངོན་དུ་འགྱུར། །ཆགས་མེད་སེམས་ཀྱང་བརྗོད་
[043-382a6] དུ་མེད་པ་སྟེ། །བརྗོད་དུ་མེད་པའི་གནས་ཀྱང་རྣམ་པར་གནོན་།སྤྱོད་པ་མཐའ་ཡས་བརྗོད་དུ་མེད་པ་སྟེ། རྫུ་འཕྲུལ་བརྗོད་དུ་མེད་པའང་རབ་ཏུ་སྟོན། །ཞིང་རྣམས་བརྗོད་དུ་མེད་པ་
[043-382a7] ཤིན་ཏུ་ཤེས། །དེ་ཕྱིར་སངས་རྒྱས་བརྗོད་དུ་མེད་པ་མཐོང་།སྤྱོད་པའི་མཐུ་ནི་བརྗོད་དུ་མེད་པ་ཡིས། །ཡེ་ཤེས་བརྗོད་དུ་མེད་པ་ཁོང་དུ་ཆུད། །དེ་ལ་འགྲོ་བ་མེད་ཅིང་ཕྱིར་ལྡོག་མེད་པ་སྟེ་


[043-382b0] [382B] 
[043-382b1] བརྗོད་དུ་མེད་པའི་ཞིང་དུ་རྣམ་པར་རྒྱུ། །བརྗོད་དུ་མེད་བའི་བསྐལ་པ་ཟད་པར་བྱེད་།ཚུལ་གྱི་རྣམ་བ་བརྗོད་དུ་མེད་པ་སྟེ། །བརྗོད་དུ་མེད་
[043-382b2] པའི་དེ་བཞིན་ཉིད་ཀྱང་ཐོབ། །ཡེ་ཤེས་བརྗོད་དུ་མེད་པ་རབ་ཏུ་འབྱུང། །སྐད་ཅིག་རེ་རེར་བརྗོད་དུ་མེད་བ་སྟོན། །རེ་རེའི་ཚིག་གིས་བརྗོད་དུ་མེད་པ་ཡི། །སངས་རྒྱས་བརྗོད་དུ་མེད་པ་
[043-382b3] རབ་ཏུ་ཤེས། །བྱང་ཆུབ་དུས་གཅིག་མངོན་པར་སངས་རྒྱས་པ། །ཐ་དད་དུས་སུ་ཁོང་དུ་ཆུད་པར་བྱེད། །དེ་དག་སྐྲ་རྩེར་འཇུག་པ་བརྗོད་དུ་མེད། །ཤིན་ཏུ་སྐྲ་ལ་འཇུག་པའང་བརྗོད་དུ་
[043-382b4] མེད༑ ༑རབ་ཏུ་རྒྱ་ཆེའི་རྒྱུད་ཀྱང་བརྗོད་དུ་མེད། །སངས་རྒྱས་རྣམ་པར་མཐོང་བའང་བརྗོད་དུ་མེད། །སངས་རྒྱས་རིགས་ལ་གང་ཞུགས་དེ་དག་གི་ཚུལ་གཅིག་ཉིད་ཀྱང་བརྗོད་
[043-382b5] དུ་མེད་པ་སྟེ། །དེ་བས་ཞིང་རྒྱུད་བརྗོད་དུ་མེད་པ་ལ། །རྫོགས་པར་འཚང་རྒྱའི་དོན་དུ་ཀུན་ཏུ་འཇུག་ཞིང་དང་སེམས་ཅན་དེ་བཞིན་གཤེགས་པ་རྣམས། །ཐ་དད་ཁམས་བསྒྱུར་
[043-382b6] བརྗོད་དུ་མེད་པ་དག་བརྟན་པས་ཤེས་པ་བརྗོད་དུ་མེད་པ་སྟེ། །དུས་གསུམ་འཛིན་པ་བརྗོད་དུ་མེད་པ་ཡིན། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་
[043-382b7] བྱ་བ་ལས། སེམས་ཀྱི་རྒྱལ་པོས་དྲིས་ནས་གྲངས་ལ་འཇུག་པ་བསྟན་པའི་ལེའུ་སྟེ། སུམ་ཅུ་རྩ་དྲུག་པའོ།། །།དེ་ནས་བྱང་ཆུབ་སེམས་དཔའ་སེམས་ཀྱི་


[043-383a0] [383A] 
[043-383a1] ༄༅། །རྒྱལ་པོས་བྱང་ཆུབ་སེམས་དཔའ་དེ་དག་ལ་སྨྲས་པ་།ཀྱེ༑ རྒྱལ་བའི་སྲས་དག་གང་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའི་
[043-383a2] སངས་རྒྱས་ཀྱི་ཞིང་འཇིག་རྟེན་གྱི་ཁམས་མི་མཇེད་འདི་ཡི་བསྐལ་པ་ཇི་ཙམ་པ་དེ་ནི། དེ་བཞིན་གཤེགས་པ་ཚེ་དཔག་ཏུ་མེད་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་
[043-383a3] བདེ་བ་ཡོད་པའི་ཉིན་ཞག་གཅིག་གོ་ཀྱེ༑ རྒྱལ་བའི་སྲས་དག་འཇིག་རྟེན་གྱི་ཁམས་བདེ་བ་ཡོད་པའི་བསྐལ་པ་ཇི་ཙམ་པ་དེ་ནི། དེ་བཞིན་གཤེགས་པ་རྡོ་རྗེས་རབ་ཏུ་
[043-383a4] འཇོམས་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ངུར་སྨྲིག་རྒྱལ་མཚན་གྱི་ཉིན་ཞག་གཅིག་གོ་ཀྱེ༑ རྒྱལ་བའི་སྲས་དག་འཇིག་རྟེན་གྱི་ཁམས་ངུར་སྨྲིག་རྒྱལ་མཚན་གྱི་བསྐལ་
[043-383a5] པ་ཇི་ཙམ་པ་དེ་ནི། དེ་བཞིན་གཤེགས་པ་སྐུ་པད་མོ་ཤིན་ཏུ་རྒྱས་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཕྱིར་མི་ལྡོག་པའི་འཁོར་ལོ་རབ་ཏུ་སྒྲོག་པའི་ཉིན་ཞག་གཅིག་
[043-383a6] གོ་ཀྱེ༑ རྒྱལ་བའི་སྲས་དག་འཇིག་རྟེན་གྱི་ཁམས་འཁོར་ལོ་རབ་ཏུ་སྒྲོག་པའི་བསྐལ་པ་ཇི་ཙམ་པ་དེ་ནི། བཅོམ་ལྡན་འདས་དེ་བཞིན་གཤེགས་པ་ཆོས་ཀྱི་རྒྱལ་མཚན་
[043-383a7] གྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་རྡུལ་མེད་པའི་ཉིན་ཞག་གཅིག་གོ་ཀྱེ༑ རྒྱལ་བའི་སྲས་དག་འཇིག་རྟེན་གྱི་ཁམས་རྡུལ་མེད་པའི་བསྐལ་པ་ཇི་ཙམ་པ་དེ་ནི། བཅོམ་


[043-383b0] [383B] 
[043-383b1] ཞིང་འཇིག་རྟེན་གྱི་ཁམས་སྒྲོན་མ་བཟང་པོའི་ཉིན་ཞག་གཅིག་གོ་།ཀྱེ༑ རྒྱལ་བའི་སྲས་དག་འཇིག་རྟེན་གྱི་
[043-383b2] ཁམས་སྒྲོན་མ་བཟང་པོའི་བསྐལ་པ་ཇི་ཙམ་པ་དེ་ནི། བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་བའི་སྙིང་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་འོད་བཟང་
[043-383b3] པོའི་ཉིན་ཞག་གཅིག་གོ་ཀྱེ༑ རྒྱལ་བའི་སྲས་དག་འཇིག་རྟེན་གྱི་ཁམས་འོད་བཟང་པོའི་བསྐལ་པ་ཇི་ཙམ་པ་དེ་ནི། བཅོམ་ལྡན་འདས་དེ་བཞིན་གཤེགས་པ་ཆོས་ཀྱི་འོད་
[043-383b4] ཟེར་གྱིས་སྐུའི་པད་མོ་ཤིན་ཏུ་རྒྱས་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་འདའ་བར་དཀའ་བའི་ཉིན་ཞག་གཅིག་གོ་ཀྱེ་རྒྱལ་བའི་སྲས་དག་འཇིག་རྟེན་གྱི་ཁམས་
[043-383b5] འདའ་བར་དཀའ་བའི་བསྐལ་པ་ཇི་ཙམ་པ་དེ་ནི། བཅོམ་ལྡན་འདས་དེ་བཞིན་གཤེགས་པ་མངོན་པར་མཁྱེན་པ་ཐམས་ཅད་ཀྱི་འོད་ཟེར་གྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་
[043-383b6] རྒྱན་དང་ལྡན་པའི་ཉིན་ཞག་གཅིག་གོ་ཀྱེ༑ རྒྱལ་བའི་སྲས་དག་།འཇིག་རྟེན་གྱི་ཁམས་རྒྱན་དང་ལྡན་པའི་བསྐལ་པ་ཇི་ཙམ་པ་དེ་ནི། བཅོམ་ལྡན་འདས་དེ་བཞིན་གཤེགས་
[043-383b7] པ་ཐུགས་ཟླ་བའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་མེ་ལོང་གི་དཀྱིལ་འཁོར་མདོག་གི་ཉིན་ཞག་གཅིག་གོ་ཀྱེ༑ རྒྱལ་བའི་སྲས་དག་དེ་ལྟར་བསྐལ་པ་བགྲང་བ་ལ་འཇུག་


[043-384a0] [384A] 
[043-384a1] ༄༅། །པའི་ཚུལ་འདིས་འཇིག་རྟེན་གྱི་ཁམས་གྲངས་མེད་པ་བརྒྱ་སྟོང་ཕྲག་བཅུ་འདས་པ་ནི། དེའི་ཕ་རོལ་ན། བཅོམ་ལྡན་འདས་དེ་བཞིན་གཤེགས་པ་
[043-384a2] དཔལ་བཟང་པོ་བཞུགས་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་པད་མོའི་དཔལ་གྱི་ཉིན་ཞག་གཅིག་གོ་བགྲང་བའི་ཚུལ་འདིས་འཇིག་རྟེན་གྱི་ཁམས་ཐམས་ཅད་
[043-384a3] བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང་ལྡན་པས་ཡོངས་སུ་གང་ངོ།། །།ཤིན་ཏུ་རྒྱས་པ་ཆེན་པོའི་མདོ་སངས་རྒྱས་ཕལ་པོ་ཆེ་ཞེས་བྱ་བ་
[043-384a4] ལས༑ ཚེའི་ཚད་ཀྱི་ལེའུ་ཞེས་བྱ་བ་སྟེ། སུམ་ཅུ་བདུན་ནོ།། །།དེ་ནས་ཡང་བྱང་ཆུབ་སེམས་དཔའི་སེམས་ཀྱི་རྒྱལ་པོས་ཡང་བྱང་ཆུབ་སེམས་དཔའ་དེ་དག་ལ་
[043-384a5] སྨྲས་པ། ཀྱེ༑ རྒྱལ་བའི་སྲས་དག་ཤར་ཕྱོགས་ལོགས་ན་སྔོན་ཆད་བྱང་ཆུབ་སེམས་དཔའ་བཞུགས་བཞུགས་པའི་རི་དྲང་སྲོང་འབྱུང་བ་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་
[043-384a6] དཔའ་རྡོ་རྗེ་དཔལ་ཞེས་བྱ་བ། བྱང་ཆུབ་སེམས་དཔའི་འཁོར་སུམ་བརྒྱ་དང་ལྡན་པ་ཆོས་སྟོན་ཏོ། །ཀྱེ༑ རྒྱལ་བའི་སྲས་དག་ལྷོ་ཕྱོགས་ལོགས་ན་སྔོན་བྱང་ཆུབ་སེམས་དཔའ་
[043-384a7] བཞུགས་བཞུགས་པའི་རི་དཔལ་གྱི་ཕུང་པོ་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་དཔའ་ཆོས་ཀྱི་བློ་གྲོས་ཞེས་བྱ་བ། བྱང་ཆུབ་སེམས་དཔའི་འཁོར་ལྔ་བརྒྱ་དང་ལྡན་པ་ཆོས་


[043-384b0] [384B] 
[043-384b1] །ཀྱེ༑ རྒྱལ་བའི་སྲས་དག་ནུབ་ཕྱོགས་ལོགས་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་རི་རྡོ་རྗེ་འོད་འཕྲོ་བ་ཅན་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་དཔའ་
[043-384b2] སེང་གེའི་འགྲོས་སུ་འགྲོ་བ་ཞེས་བྱ་བ། བྱང་ཆུབ་སེམས་དཔའི་འཁོར་སུམ་བརྒྱ་དང་ལྡན་པ་ཆོས་སྟོན་ཏོ། །ཀྱེ༑ རྒྱལ་བའི་སྲས་དག་བྱང་ཕྱོགས་ལོགས་ན་སྔོན་བྱང་ཆུབ་སེམས་
[043-384b3] དཔའ་བཞུགས་བཞུགས་པའི་རི་སྤོས་ཀྱི་ཕུང་པོ་ཞེས་བྱ་བ་ཡོད་དེ་དེ་ལ་བྱང་ཆུབ་སེམས་དཔའ་སྤོས་ཀྱི་གླང་པོ་ཞེས་བྱ་བ། བྱང་ཆུབ་སེམས་དཔའི་འཁོར་སྟོང་ཕྲག་གསུམ་དང་ལྡན་
[043-384b4] པ་ཆོས་སྟོན་ཏོ། །ཀྱེ༑ རྒྱལ་བའི་སྲས་དག་བྱང་ཕྱོགས་ལོགས་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་རི་སྤོང་རི་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་དཔའ་
[043-384b5] འཇམ་དཔལ་ཞེས་བྱ་བ། བྱང་ཆུབ་སེམས་དཔའི་འཁོར་སྟོང་ཕྲག་བཅུ་དང་ལྡན་པ་ཆོས་སྟོན་ཏོ། །ཀྱེ༑ རྒྱལ་བའི་སྲས་དག་བྱང་དང་ཤར་གྱི་ཕྱོགས་མཚམས་ལོགས་ན་སྔོན་
[043-384b6] བྱང་ཆུབ་སེམས་དཔའ་བཞུགས་བཞུགས་པའི་རི་རྒྱ་མཚོ་ཆེན་པོ་བཞིའི་གནས་རྡོ་རྗེའི་རི་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་དཔའ་ཆོས་ཀྱིས་འཕགས་པ་ཞེས་བྱ་བ། བྱང་
[043-384b7] ཆུབ་སེམས་དཔའི་འཁོར་བརྒྱ་ཕྲག་བཅུ་གཉིས་དང་ལྡན་པ་ཆོས་སྟོན་ཏོ། །ཀྱེ༑ རྒྱལ་བའི་སྲས་དག་ཤར་དང་ལྷོའི་ཕྱོགས་མཚམས་ལོགས་ན་སྔོན་བྱང་ཆུབ་སེམས་དཔའ་


[043-385a0] [385A] 
[043-385a1] ༄༅། །བཞུགས་བཞུགས་པའི་རི་མཆོད་རྟེན་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་དཔའ་ལྷའི་ཕུང་པོ་ཞེས་བྱ་བ། བྱང་ཆུབ་སེམས་དཔའི་འཁོར་སྟོང་དང་
[043-385a2] ལྡན་པ་ཆོས་སྟོན་ཏོ། །ཀྱེ༑ རྒྱལ་བའི་སྲས་དག་ལྷོ་དང་ནུབ་ཀྱི་ཕྱོགས་མཚམས་ལོགས་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་རི་སྐར་མའི་འོད་ཅེས་བྱ་བ་
[043-385a3] ཡོད་དེ། དེ་ལ་བྱང་ཆུབ་སེམས་དཔའ་བཟང་པོའི་དཔལ་ཞེས་བྱ་བ་བྱང་ཆུབ་སེམས་དཔའི་འཁོར་སྟོང་ཕྲག་གསུམ་དང་ལྡན་པ་ཆོས་སྟོན་ཏོ། །ཀྱེ༑ རྒྱལ་བའི་སྲས་
[043-385a4] དག་ནུབ་དང་བྱང་གི་ཕྱོགས་མཚམས་ལོགས་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་རི་སྤོས་ཀྱི་ངད་ཅན་ཞེས་བྱ་བ་ཡོད་དེ། དེ་ལ་བྱང་ཆུབ་སེམས་དཔའ་
[043-385a5] སྤོས་ཀྱི་འོད་ཟེར་རབ་ཏུ་འགྱེད་པ་ཞེས་བྱ་བ། བྱང་ཆུབ་སེམས་དཔའི་འཁོར་སྟོང་ཕྲག་ལྔ་དང་ལྡན་པ་ཆོས་སྟོན་ཏོ། །ཀྱེ་རྒྱལ་བའི་སྲས་དག་རྒྱ་མཚོ་ཆེན་པོའི་ནང་ན་སྔོན་
[043-385a6] བྱང་ཆུབ་སེམས་དཔའ་བཞུགས་བཞུགས་པའི་གནས་ཕུག་བཟང་པོ་ཞེས་བྱ་བ་ཡོད་དོ། །ཀྱེ༑ རྒྱལ་བའི་སྲས་དག་ཡུལ་ཤིན་ཏུ་ཡངས་པའི་ལྷོ་ཕྱོགས་ལོགས་ན་སྔོན་
[043-385a7] བྱང་ཆུབ་སེམས་དཔའ་བཞུགས་བཞུགས་པའི་གནས་རྩ་བ་ཤིན་ཏུ་བསྟན་པ་ཞེས་བྱ་བ་ཡོད་དོ། །ཡུལ་པ་ཊ་ལའི་བུ་ཞེས་བྱ་བ་ན་སྔོན་བྱང་ཆུབ་སེམས་དཔའ་བཞུགས་


[043-385b0] [385B] 
[043-385b1] བྱ་བ་ཡོད་དོ། །ཡུལ་མ་ཐུ་ར་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་ཚིམ་པར་བྱེད་པའི་ཕུག་
[043-385b2] ཅེས་བྱ་བ་ཡོད་དོ། །ཡུལ་རིལ་བ་གཏོང་བ་ཞེས་བྱ་བ་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་ཆོས་ཀྱི་སྟན་ཞེས་བྱ་བ་ཡོད་དོ། །ཡུལ་དགེ་བའི་ཕུལ་དུ་ཕྱིན་པ་
[043-385b3] ཞེས་བྱ་བ་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་བཏང་བཟུང་གི་ཕུག་ཅེས་བྱ་བ་ཡོད་དོ། །ཡུལ་བེའུ་ར་ཞེས་བྱ་བ་ན་སྔོན་བྱང་ཆུབ་སེམས་དཔའ་བཞུགས་
[043-385b4] བཞུགས་པའི་གནས་ཐུབ་ཅེས་བྱ་བ་ཀླུས་བཙུགས་པ་ཡོད་དོ། །ཡུལ་ཀམ་པོ་ཙ་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་བྱམས་པས་འཕགས་པ་ཞེས་བྱ་
[043-385b5] བ་ཡོད་དོ། །རྒྱའི་གནས་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་མཐུ་བོ་ཐུའི་ཕུག་ཅེས་བྱ་བ་ཡོད་དོ། །ཡུལ་ཁ་ཤ་ན་སྔོན་བྱང་ཆུབ་སེམས་དཔའ་
[043-385b6] བཞུགས་བཞུགས་པའི་གནས་པ་ལང་གི་མགོ་བོ་ཞེས་བྱ་བ་ཡོད་དོ་།ཁ་ཆེའི་ཡུལ་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་ཤིན་ཏུ་སྟོན་པ་ཞེས་བྱ་བ་
[043-385b7] ཡོད་དོ། །ཡུལ་དགའ་བ་འཕེལ་བ་ཞེས་བྱ་བ་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་གནས་བརྟན་གྱི་ཕུག་ཅེས་བྱ་བ་ཡོད་དོ། །ཡུལ་ཆུ་འཛིན་ཞེས་བྱ་


[043-386a0] [386A] 
[043-386a1] ༄༅། །བ་ན་སྔོན་བྱང་ཆུབ་སེམས་དཔའ་བཞུགས་བཞུགས་པའི་གནས་ཁྱོར་བོ་སྟོན་པ་ཞེས་བྱ་བ་ཡོད་དོ། །ཡུལ་ས་འཛིན་གྱི་དཀྱིལ་འཁོར་ན་
[043-386a2] བྱང་ཆུབ་སེམས་དཔའ་བཞུགས་བཞུགས་པའི་གནས་བརྒྱགས་ཀྱི་ཕུག་ཅེས་བྱ་བ་ཡོད་དོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་
[043-386a3] བ་ལས། བྱང་ཆུབ་སེམས་དཔའི་གནས་ཀྱི་ལེའུ་ཞེས་བྱ་བ་སྟེ། སུམ་ཅུ་རྩ་བརྒྱད་པའོ།། །།
